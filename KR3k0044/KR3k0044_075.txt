卷七十四
萬姓統譜卷七十四明淩迪知撰
上聲
四紙
史(京兆徵音周太王史佚之後以官為氏又望出宣城武昌)
(周)史鰌(字子魚衞人仕為大夫靈公不用蘧伯玉而任彌子瑕史魚驟諫不從病將卒命其子曰吾生)
(不能正君死無以成禮置屍牖下靈公往弔怪而問焉其子以父言告之公愕然曰寡人之過)
(也於是進伯玉而退子瑕孔子聞之曰直哉既死猶以屍諫)
史起(魏人為鄴令引漳水溉鄴以富河内民歌之曰鄴有賢令兮為史公決漳水兮灌鄴旁終古舄)
(鹵兮生稻粱)
史疾(楚考烈時史疾為韓使楚楚王問曰客何方所循曰治列子圉寇之言曰何貴正王曰正亦可)
(為國乎曰可楚國多盜正可以圉盜乎曰可曰以正圉盜奈何頃間有鵲止于屋上者曰請問)
(楚人謂之何王曰謂之鵲謂之烏可乎曰不可今王之國有柱國令尹司馬典令其任官置吏)
(必曰廉潔勝任今盜賊公行而弗能禁也此烏不為烏鵲不為鵲也)
史舍(齊人謀鄭不廢公叔)
史黯(左傳季武子曰晉未可媮也有趙孟以為大夫有史黯師曠而咨度焉其多君子也又吳王曰)
(史黯何以得為君子趙孟曰進不見惡退無謗言王曰宜哉)
史墨(魯大夫斷作刑)
史蘇(晉人文公時太史嘗諫獻公伐驪戎既伐克之曰晉以男戎勝戎戎以女戎勝晉)
史籕(周宣王時太史又曰秦時下士變鳥跡為大篆李斯變為小篆)
(漢)史崇(字伯勤東漢杜陵人建武中累官青冀二州刺史封溧陽縣侯天下既平詔遣公侯皆就封崇)
(治尚寬簡不威而化卒諡壯侯子孫因家溧陽)
史茅(溧陽人溧陽侯崇之孫也元初三年襲爵除尚書遷侍中轉鎮西將軍雍州牧宰治得宜寬猛)
(相濟時人德之子洽洽子澤澤子鉉世襲侯封皆有名)
史丹(字君仲魯人徙杜陵以父蔭為駙馬都尉侍中詔護太子家元帝寢疾欲易太子丹直入臥内)
(伏青蒲上涕泣固諫太子得不易及即位封丹關内侯)
史恭(有女弟漢武時為衞太子良娣生史皇孫皇孫生宣帝帝微時依倚史氏及即位恭己死三子)
(皆以外屬舊恩受封長子高樂陵侯次子曾將陵侯少子玄平臺侯)
史通平(光武時自會稽來蜀詣峩眉山謁天皇真人授以三一之法及五符訣遂居青神縣地置)
(茅廬煉大丹龍虎成形餌之又廣行隂德功滿白日昇天)
史叔賓(陳留人少有盛名郭林宗見而告人曰牆高基下雖得必失後果以阿枉敗名)
史弼(字公謙考城人父敞順帝時以佞辨至尚書郡守弼少篤學聚徒數百仕州郡辟公府遷北軍)
(中候)
(三國)史嵩(崇裔孫仕吳為平越中郎將蒼梧鬱林太守封撫陵侯族人懿亦仕為征南將軍隴西太守韶)
(為交州屬國都尉封陽羡侯)
(晉)史光(崇裔孫仕為中書侍郎遷侍中子雅陳留太守又有曰爽者累官至五兵尚書曰憲者累官建)
(安太守封山隂縣侯曰諒者為瑯琊王府主簿以討蘇峻功封常安侯皆崇之裔也)
史萬歲(杜陵人善騎射好讀兵書隋平萬歲為行軍總管踰嶺越海攻破溪洞遷拜左領軍將軍)
(隋)史憲誠(隴州刺史增置亭障徙客館於外戎諜無所伺)
(唐)史務滋(溧陽人累官司賓卿天寶初進拜納言武后詔務滋等十人分行天下後與来俊臣襍治)
(反獄為俊臣所誣自殺)
史德義(崑山人咸寧初隠居武丘山以琴書自適或騎牛帶瓢出入郊郭東市號為逸人高宗聞)
(其名召赴洛陽稱疾歸)
史敬奉(靈州人為朔方軍牙將元和中吐蕃數犯塞敬奉白節度使請兵三千深入虜地由間道)
(繞出虜後大破之獲馬牛數萬實封五千戶敬奉走逐奔馬矛矢在手前無彊敵以雄邊名)
史青(零陵人博聞彊記開元初自薦云聞曹子建七步成章陛下若試臣願五步之内可奉明詔日)
(試萬言臣願足矣明皇試以除夜上元等詩除夜詩云今歲今宵盡明年明日來寒隨一夜去)
(春逐五更回氣色空中改容顔暗裏催風光人不覺已入後園梅明皇大稱賞授左監門衞將)
(軍)
史憲忠(字元貞會昌中築三原城吐蕃因之數犯邊拜憲忠涇原節度使以怖其侵吐蕃竟服官)
(至尚書大將軍)
史維則(字天問吳人工八分飛白二篆在唐以八分名家者四人韓擇木蔡有鄰李潮與維則也)
(歴翰林學士弟懷則亦工書)
史寧(字永和少以軍功加旌節征東將軍突厥憚之曰此中國神智人也)
史謙恕(果州刺史百姓歌之曰使君來何晚昔日無儲今有飯)
(五代)史萇(零陵人善屬文吳王恪鎮宋州辟為判官謂萇曰逆寇未殄君有濟物才若垂顧黎元有望矣)
(萇嘉其意乃應召多所裨贊境内肅然)
史建塘(鴈門人仕晉常為先鋒破敵有功累官至檢校左僕射歴貝相二州刺史子匡翰好讀書)
(沈毅有謀接下有禮仕至義成軍節度使)
史公銖(南唐袁州刺史廉明直幹民皆安堵時稱為文武刺史)
史彥超(雲中人後周為虎捷都指揮使與敵戰陷陣先登以功拜感德軍節度使後以戰沒)
史虛白(字畏名北海人世業儒五代唐晉間中原多故十居潯陽以詩酒自娱南唐時韓熙載薦)
(之元宗召至便殿訪以國事辭曰漁釣之人安知邦國大計因賜田遣歸有古溪集行于世)
史圭(後唐時為直學士時宰相安重誨不知書倚圭以備顧問許令升殿侍立學士升殿自圭始)
史弘肇(仕後晉典宿衞嘗曰安朝廷定禍亂直須長鎗大劒若毛錐子安足用哉)
(宋)史吉(延州指揮使夏人入寇寨主押監引兵欲匿山中俟賊去復歸吉曰如城中百姓芻糧何吉不)
(敢從寨主押監慚懼而返卒以完城)
史聲(沿海人元祐間以進士登顯官始家貧母先卒侍父自養不給惟虀鹽糜粥而已日夜讀書每)
(書暇樵採以給父養自食麄糲恒不飽及登第有厚祿迎親就養至中途遇疾卒聞訃即哭不)
(絶聲不顧家屬罄身日夜奔赴四日乃至父喪哀慟幾絶扶柩還家寢苫枕塊及葬結廬墓左)
(日為包土培塋墓後成一壟如山弔者惟以觸地叩哀未嘗與人談笑)
史抗(濟源人宣和末為代州沿邊安撫副使金人圍代急抗夜呼二子稽古稽哲曰吾昔語用事者)
(鴈門宜擇帥增戍彼皆不吾省今城必陷吾將死事汝輩亦勿以妻子為念而負國也二子泣)
(曰唯命明日城破父子三人突圍力戰死)
史徽(字洵美鹽官人勤苦力學登崇寧五年進士第累遷太常博士時享太廟以宦者押登徽建議)
(罷之進戶部郎官出為京西運判徽宗罷西城所徽悉焚其租籍進右司郎中以疾致仕高宗)
(即位復起為司農少卿建炎初與黃鍔扈駕至江口俱遇害後特贈左太中大夫右文殿修撰)
(子龜年均年岑年龜年岑年官至員外郎均年與龜年子驌等亦皆入仕)
史祺孫(字大年安吉人政和間登第以刑部郎官出典贛興國二郡初秦檜謀誅岳飛命祺孫蒐)
(索其家交游書劄祺孫悉焚其書曰誣人以求榮吾不忍為也遂引年而歸)
史經(眉山人博學能文其思子臺賦上援秦皇下逮晉惠反覆哀切有補於世舉賢良不第卒于家)
(弟沆舉進士子凝官至著作郎)
史詔(字升之鄞人父冀國公簡頎秀豐下少有立志嘗與豐清敏舒中丞受業於鄉先生樓郁以孝)
(行聞遇大比輒引避嘗曰無母氏之節已無史氏矣誓終身母子不相離大觀二年詔舉八行)
(鄉人以詔應命遂與母避于縣東大田山郡守迹所往迫使就道誓不起鄉人稱為八行先生)
(後孫浩貴累贈太師越國公)
史浩(字真翁鄞縣人紹興中進士累官至丞相薦用人材不以私害公卒贈會稽郡王諡文惠子彌)
(遠淳熙中進士累官至太師左丞相兼樞密使卒諡忠獻封衞王)
史彌大(浩子乾道中進士累官禮部侍郎浩在相位彌大勸其引退浩主和彌大主戰守父子異)
(議所著有朴語數篇)
史炤(眉山人父清卿蘇軾兄弟以師事之炤博古能文嘗作通鑑釋文三十卷)
史通(青神人少與兄珣以文學知名歴官通州尉盤石令有古循吏風嘗著易書乾坤別解詩書義)
(論語孟子又進世要機務十卷芻蕘策十卷)
史彌堅(字固叔忠定公幼子少警敏端靜忠定竒之後以軍器監尹臨安韓侂胄敗兄彌遠入相)
(以嫌出為潭州湖南安撫使平湖寇羅孟傳守建寧行義倉法真文忠公紀其政績以兄久相)
(位數勸歸不聽遂食祠祿于家凡十有六年後以資政殿學士光祿大夫卒謚忠宣吳泳行誄)
(云在熙寧則不黨於熙寧如安國之於安石在元祐則不趨於元祐如大臨之於大防論者以)
(為不誣)
史次秦(眉山人舉進士為大安軍教授吳曦之叛招次秦甚遽次秦以石灰桐油塗目末生附子)
(傅之比至目腫母命家人詐以訃聞乃聽還後改利州主管文字仕至合州太守)
史扶(瀘州人能詩有瀘南詩卷行于世)
史寅仲(鄱陽人以進士拜朝散郎知化州洞蠻負固督軍捕之沒於戰贈朝散大夫)
史子申(南溪人辨博文雅開禧初進士南溪登第者由子申始鄉人謂之破天荒後知瀘州合江)
(縣攝西路提點刑獄)
史泳(字目亨饒雙峯門人李曰史泳問答出入微妙學者尊之為水東先生)
史本(性至孝父沒廬墓悲慕芝草生後舉進士試易經寧宗閱卷批云史本易義可為令式答策尤)
(嘉江南真秀才歴仕至奉直大夫居官廉潔時稱孝廉)
史彌鞏(字南叔彌大從弟好學強記嘉定中進士累官提點江東刑獄歲大旱活飢民百餘萬後)
(知婺州卒年八十真德秀嘗稱其皭然不汚五子長肯之刑部郎官能之有之胄之俱進士肯)
(之子蒙卿咸淳進士)
史彌宇(字清叔文忠公從子寧宗時知武岡軍始行鄉飲酒禮于學宮)
史嵩之(字子田浩孫嘉定間進士有將才累官右丞相兼樞密都督江淮京湖四川軍馬薦士三)
(十有二人其後董槐吳潛皆號賢相後授觀文殿大學士卒贈少師追封魯國公)
史用之(眉山人出處未詳崇德廟碑文乃其所撰有云予入雞豚社祀史以記請遂為之作其文)
(立論純正典則又表夀鳳山之麓有石刻讀處二大字傍識云端平二年鶴山赴召過樂溫為)
(史子作其賢可知矣)
史蒙卿(咸淳元年進士調官江隂軍教授蒙卿為學淹博著書立言一以朱熹為法寓居臨海志)
(高行卓有清靜集及小學緝珠行于世)
史能之(咸淳中知常州不數月州治清理撙浮費以濬河三百餘里民賴其利)
史雋之(紹定初知江隂軍三年冬李全梟鳴蟻聚恣為陸梁直抵海陵江隂控帶長江聯淮接海)
(當要害雋之下車踰月請兵分屯以廣聲勢援報可調殿司禁旅千五百人來戍制閫兼資參)
(決列將仍稟節制雋之乃約軍數割隊伍度地宜剙堡柵峙糧糗備器具士咸感奮廂禁兩軍)
(上兵弓級與夫屬縣民兵莫不增氣合中外之兵其數及萬軍整民安秋毫無擾鄉飲酒禮時)
(俗視為墜典雋之究古德意能推行之燕席序登環觀歎息君子謂其有補風化甚大)
史岩之(字子尹鄞人紹定間進士歴朝奉郎以將作監丞兼知真州權淮南運判寇犯儀真岩之)
(率衆捍之訖以無恐遷大理丞兼知揚州權淮南運判)
(元)史天倪(永清人少好學仕至兵馬都元帥每受命征伐皆不戰而克子楫為真定路總管有善政)
(民皆德之季子權為河南宣撫使累陳征南之策世祖壯之)
史天祥(天倪從兄仕世祖朝累官副都元帥每征伐不嗜殺人憂國憂民之心老而不㤀子彬為)
(江東提刑按察副使)
史天澤(天倪弟累官光祿大夫右丞相平居若無能為者及臨大節論大事毅然以天下之重自)
(任出入將相踰五十年主上不疑下民無怨人以方郭子儀曹彬云子格樟杖杠杞梓構皆拜)
(顯官)
史公珽(字搢叟鄞人丰姿秀爽詞氣温恭早志于學通諸經子史尤邃於易延祐間詔郡守舉行)
(堂試法公珽方弱冠屢占前列家居教授生徒務底於成程端學薦于甬東書院主奉即棄去)
(遊西州陶寫性情論宋季臺閣故事亹亹終日及忠臣義士死節者必慷慨流涕廣平李堯民)
(七喪不舉公珽解囊中半賙之且為著哀詞告其常所往還者自號蓬廬處士所著有蓬廬藁)
(易演義及象數發揮若干卷)
史弼(蠡州博野人曾祖彬率衆歸元弼通國語膂力絶人從攻宋樊襄至陽羅堡率衆先登南岸論)
(功第一累官黃州等路宣慰使徙浙西淮東遷福建行省平章政事封鄂國公)
史彥斌(邳州人嗜學有孝行至正中河溢鄰邑墓多壞彥斌母卒葬時嘗為厚棺刻銘其上及墓)
(為水漂彥斌縛草人浮水中仰天呼曰母棺不知其處願天矜憐假此芻靈指示所在乃乘舟)
(隨草人所之行三百里果得母柩歸葬)
史序(字正倫京兆人善相步歷算太平興國中歴知天文監丞太子洗馬修儀天歷又嘗纂天文歷)
(書為十二卷)
史楫(字大濟為征南萬戶徇地蘄黃世祖中統元年授真定路總管同判本道宣撫司真定表山帶)
(河連屬三十餘城生殺進退咸倚專決楫謹身率先明政化信賞罰任賢良汰貪墨恤煢獨民)
(咸德之所舉州縣佐史有文學者三十餘人後皆知名會叔父天澤言兵民之柄不可併居一)
(門行之請自臣家始楫即日解綬歸)
史珪(光州刺史會歲饑淮蔡民流入州境珪不待聞即開倉減價以糶所全活甚衆吏民詣闕請植)
(碑頌德者數百)
史伯璿(字文璣平陽人自幼嗜學強記博通經史及諸子百家之說著管窺外編論諸經史天文地)
(理古今制度名物為學者傳誦人勸之仕則曰讀書本以善身為仕而學非吾志也遂隠居不)
(仕)
(明)史仲成(安化人洪武中以國子生為監察御史擢山東按察僉事改廣西桂林府同知永樂初為)
(右僉都御史)
史成祖(解州人洪武間汶上知縣守己廉公勤于撫字興學校勵風俗由是政淸訟簡民繁土闢)
(累以秩滿民輒奏留永樂中賜勅褒之賚以上尊織金紗衣楮幣在任四十八年政聲益著夀)
(百十五歲汶人立祠祀之)
史諫(平鄉人弟誼俱孝友母嘗病革諫誼夜籲于天欲以身代俄而母愈後諫授官之任過家遇父)
(疾親嘗湯藥父卒兄弟廬塜上三年近塜水多鹹諫誼扶木卜祝之隨木所向掘之果得甘泉)
(人皆竒之)
史五常(内黃人父萱洪武間任廣東按察司僉事秩滿將行病卒時五常甫七歲力不能扶柩還)
(家其母諭五常曰汝父殮時有大錢置柩中汝謹識之俟汝長尋訪歸葬五常事母至孝不去)
(左右及母死乃入廣中求父櫬歲久迷失所在五常旦夕號泣籲天見者無不流涕已而臬司)
(諸寮聞之命所司物色竟獲骸骨并大錢如母言遂以禮殮殯官給舟車歸葬祖塋去其父沒)
(時垂五十載矣後廬墓三年正綂間有司以聞旌表)
史公謹(洪武間以伍符發赴滇已而用薦為理士應天又調丞湘隂節㮣甚高善為詩而尤工繪)
(事)
史叔安(烏程人洪武初徵為太僕卿)
史志可(寧波人洪武間知浦城縣以公恕存心以寬和為政刑罰不施奸弊屛息尤以興學禮士)
(為意)
史遷(字良臣金壇人篤學慎行元末隠居教授國初屢徵起知蒲城遷嚴州所至以治稱工于詩所)
(著有青吟集行于世)
史萬里(名鵬以字行長興人行廉介狀偉能書尤善弓馬洪武初為帥府幕僚後以人材薦為邳)
(州知州吏部郎中)
史安(豐城人永樂進士任禮部郎中時交人叛兵部尚書參贊軍事舉安以自助師行入交趾總戎)
(有驕色安言不聽兵敗安亦被執而死)
史克新(永樂中按察司副使剛方有守正直無阿發奸擿伏如神巡歴所部淹滯無遺卒于官聞)
(者流涕)
史怡(樂亭人永樂中以守城有功授戶部郎中累官江西布政司左參政)
史中(德化人由監生永樂中任衡州府通判守法治民不畏強勢尋陞本府知府時有中官貪横舟)
(經其地中搜詰密奏於朝上命戮之朝野驚服後轉陜西左參政致仕卒于家)
史常(字元亨溧陽人永樂乙未進士歴知府)
史敏(字德敏淮安人正綂乙未進士歴參政)
史瓘(字德輝山隂人景泰甲戌進士歴副使)
史珍(字廷玉德化人中之子也景泰甲戌進士任直隷宿遷知縣有父風烈節費愛民不畏權勢以)
(此獲咎當道轉陞鎮江府通判晚節益堅未幾解綬而歸士論重之)
史曄(丘縣人性敏捷好讀書不問寒暑持身不苟臨事以義為質鄉人以勤學慎行與之歴官河南)
(按察司副使民無冤獄時稱廉明云)
史立模(餘姚人進士由給事中謫通判陞本府同知立模治府事政尚威嚴釐正夙弊以法繩豪)
(武不得逞歲蝗命捕之以米斛易蝗一斗蝗遂盡遞馬差困設四季馬甲法以節逸勞著為令)
(所至登眺見之詩賦亦感慨蹈厲陞惠州知府)
史學(字文鑑成化丁丑進士歴參政)
史琳(字天瑞餘姚人成化丙戌進士歴都御史)
史後(字巽仲溧陽人弘治丙辰進士)
史鑑(字明古吳江人博學好古行誼表表隠逸不出公卿大夫頗重之有所論議亹亹不倦頗亦愷)
(激聽者為傾有縱横才吳文定公表其墓曰世有行古執禮如斯人者乎有才之達論之正如)
(斯人者乎亦有剛毅好義高曠絶俗如斯人者乎)
史立誠(字克明鄞縣人正德辛未進士歴郎中)
史于光(字仲裕晉江人正德丁丑進士歴給事中)
史道(字克弘涿州人正德丁丑進士歴兵部侍郎贈尚書子直臣嘉靖丁未進士歴山西布政)
史梧(字文材莆田人正德辛巳進士歴御史)
史闕疑(字子慎涿州人嘉靖丁未進士歴副使)
史褒善(字文直開州人嘉靖壬辰進士歷操江都御史)
史際(字恭甫溧陽人嘉靖壬辰進士歴郎中致仕後以禦倭功歴陞太僕寺卿致仕為人爽愷豪宕)
(好善樂施頗有孟嘗之風)
史朝賓(字應之晉江人嘉靖丁未進士任刑部郎中楊繼盛遭誣死于西市賓獨為收斂設位以)
(哭降通判隆慶初歴鴻臚寺卿朝宜歴布政朝富歴知府俱癸丑進士朝宷丙辰進士歴戶部)
(主事朝鉉隆慶戊辰進士歴知府朝錄萬歷丁丑進士一門科第之盛)
紀(平陽徵音炎帝之後封于紀以國為氏又望出高陽天水)
(周)紀昌(學射于飛衞曰視小如大視微如著而後告我昌以氂垂虱于牖間南面而望之寖大三年如)
(車輪焉射之貫虱之心而垂不絶)
紀烈繻(左傳大夫)
(漢)紀信(事漢王為將軍項羽攻滎陽急自請乘漢王車黃屋左纛以誑楚漢王間出後立廟于順慶曰)
(忠祐誥詞云以忠徇國代君任患實開漢業使後世知君為重身為輕侯何有焉)
紀成(信弟封襄中侯)
(三國)紀隲(中書令)
紀亮(丹陽人與子隲俱仕吳亮為尚書令隲為中書令每朝會以雲母屏風隔坐)
(晉)紀瞻(字思遠丹陽秣陵人少以直方知名後舉秀才太安中拜尚書郎與顧榮同赴洛陽後拜侍中)
(轉尚書右僕射瞻好讀書或手自抄寫才兼文武忠亮雅正明帝稱為社稷臣)
紀睦(咸和間鄱陽太守有討賊功)
紀少喻(字幼陽丹陽秣陵人早孤有志節年十三能屬文嘗夢得青鏤管筆其文因此遒勁王僧)
(孺見而賞之)
紀艷(選曹尚書)
(唐)紀明(吳人嘗授秘訣于隠士周廣觀人顔色便知疾深淺不待候診)
(五代)紀僧珍(仕齊武帝恩倖無比請曰臣小人出自武吏榮階至此為兒婚得荀昭光女惟就陛下乞)
(作士矣)
(宋)紀瑛
紀元規(登科)
紀交(字聖錫丹陽人大觀進士歴兵部尚書)
(明)紀諄(東安人洪武中由太學生擢監察御史持法敢為永樂初陞山東按察使致仕)
紀著(開州人博學明經洪武中初任本州訓導後歴官有能聲官至右僉都御史)
紀正(温泉人洪武中任廣東副使)
紀清(含山人洪武初以從征功授濟陽衞指揮克效勤勞永樂初以靖難功進陞右軍都督僉事)
紀宗德(鄞人博洽經史下筆輒成章弱冠教授里閭嚴立條約而以身先之諸生莫不欽服有顯)
(名者孝養二親持己敬而與人忠論者以篤行稱之尤習國家典故永樂中與修郡邑通志精)
(敏先於諸生性不樂仕進嘗徵至京陛對稱旨欲授以職固辭不拜後屢辟不起與門人陳孟)
(顒輩日從賦詠一切世俗紛華泊如也)
紀賢(字若愚任丘人性至孝少孤常窘乏不能存竭力事母顧氏至勞瘁有弗辭者弟四人呱呱仰)
(給維持哺鞠以至成立且嚴毅方正雖一錢尺帛不私妻子每日必視母寢定然後就室著家)
(範數十條率諸弟以大義終其世同爨者五十餘人咸化其德母病篤憂瘁迫怱夢人語之必)
(得清眉灣水飲之始愈人以為孝感所致先母卒囑其子曰葬吾必傍吾母壽域以畢吾廬墓)
(之志著有讀史詠情諸集)
紀鏞(潁上縣人舉成化丁未進士以學行推授翰林院檢討遷衡府長史時衡王未之國多所輔益)
(以疾卒于京)
紀經綸(字文涇蘭陽人成化甲辰進士歴知府)
紀資(字廷言任丘人嘉靖癸未進士歴副使)
紀繡(字思絅利津人嘉靖丙戌進士歴副使)
紀常(字元正文安人嘉靖丙戌進士歴布政子紀誡己未進士任副使孫大章乙丑進士任給事中)
紀璿(字天儀薊州人嘉靖丁未進士歴郎中)
紀濂(字清之烏程人嘉靖丙午舉人知光州有善政歴刑部員外郎濂為人敦實自持不為勢惕不)
(為利誘人咸稱之)
士(河南陶唐之苗裔士蒍之後為士氏)
(周)士蔿(晉人獻公時為大夫初桓莊之族偪獻公患之士蒍謀去其富子盡除游士之族勸申生為吳)
(太伯為申生夷吾築城不謹退而賦曰一國三公吾誰適從)
士會(蒍子事文公襄公會邑于隨亦稱隨季城濮之戰幼而與謀靈公時為大夫景公時將中軍王)
(室亂士會平之歸而講求典禮以修晉國之法乃老卒諡武子)
士燮(會子代會為上軍佐敗齊師于鞌聘魯請伐郯魯賂之不受厲公驕燮知難作不欲與楚戰曰)
(外寧必有内憂使祝宗祈死曰使我速死無及于難六月死冬果難作諡曰文號范文子弟魴)
(事悼公為卿卒諡曰貞魴子弱仕為大夫)
士雃(左傳秦使使乞師于楚)
士匄(燮之子厲公時嗣父職悼公立以為卿聘魯拜彤弓之賦使將中軍讓于荀偃而佐之故其下)
(皆讓後代偃執事卒諡曰宣號范宣子)
士鞅(匃子晉悼公伐秦鞅與欒黶之弟鍼馳秦師鍼死而鞅返黶欲殺之鞅遂奔秦秦景公問鞅晉)
(大夫其誰先亡對曰其欒氏乎後景公以其知言為請于晉而復之平公立以鞅為卿卒諡獻)
(子)
士彌牟(彌牟告韓宣子使母執季昭子以與邾人)
士莊(魯襄公十年春晉合諸侯會于柤會吳子壽夢也三月癸丑齊高厚相太子光以先合諸侯于)
(鍾離不敬晉士莊子曰高子相太子以會諸侯將社稷是衞而皆不敬棄社稷也其將不免乎)
士慶(楚大夫初共王蒞政荒于聲色將三年未出令士慶諫曰隠有大鳥來止南山之陽三年不蜚)
(不鳴何也王曰不蜚以長羽翼不鳴以觀羣臣之慝士慶曰所願聞已王悅授之相中庶子跪)
(而泣曰臣尚衣冠三十年矣王賜士慶而不賜臣何也王曰子與寡人言内不及國外不及諸)
(侯可富不可貴也于是出其寶玉而賜之曰忠信者士之行言語者士之路也)
士亹(楚大夫也莊王使亹傅太子箴辭曰臣不才無能益焉王曰賴子之善善之也對曰夫善在太)
(子太子欲善善人將至若不欲善則不善人將至故堯有丹朱舜有商均啟有五觀湯有太甲)
(文王有管蔡是五王者皆元德也而有姦子夫豈不欲其善不能故也王卒使傅之)
(漢)士燮(字威彥廣信人父賜桓帝時日南太守燮治左氏春秋建安中舉茂才遷交趾太守達於從政)
(謙虚下士時天下喪亂中國士人往依者以百數在郡四十餘歲卒年九十)
士武(蒼梧人南海太守)
士顯(徐聞令)
士壹(燮弟辟為司徒椽黃琬甚器重之董卓作亂交州刺史朱符為夷賊所殺燮表壹領合浦太守)
(壹弟鮪為九真太守武為南海太守兄弟四人並居列郡威鎮百蠻)
(三國)士廞(燮子仕吳為武昌太守自賜至廞父子兄弟並威名著聞南土出入車騎滿道夷人夾轂焚香)
(者嘗數千人)
(晉)士仁(守公安將軍)
士猗(殿中丞)
(南北)士瞻(功曹)
(宋)士建中(尚書郎)
(明)士明善(字復初清河人永樂初鄉舉自幼敏篤好學不倦至忘寢食嘗牧牛野外且行且讀既成)
(誦揜卷置樹上向樹一長揖默誦以自課試吾伊之聲響林表往往忘其牛或逸去蹊人之田)
(竟不悟田主將毆之多以其挾策而止及長娶妻李氏因誤失火室廬悉遭煨燼其母怒出其)
(婦亦不敢有難色故躬自養親遂以孝聞後司訓平谷歴西安府通判明善遘疾沈痼其弟行)
(二者友愛篤至䟦千里往視晝夜不離側數月明善疾得愈弟憂勞成疾卒因傷其弟哀慟不)
(置已而疾作亦卒鄉人兩賢之)
綺(音擬四皓隠商山號綺里季其後為綺氏)
(漢)綺嵩(楚人)
綺B
杞(姬姓夏禹之後封於杞以國為氏望出齊郡)
(周)杞梁(名殖與華周俱齊人仕為大夫莊公伐莒為車五乘之賓而梁周不與焉歸而不食其母曰汝)
(生而有義死而有名則五乘之兵盡汝下也趨食乃行至莒二人出鬭獲甲首三百莊公曰子)
(止與子同齊國梁曰君不使梁與五乘是少吾勇也臨敵止我以利是汚吾行也深入多殺臣)
(之事也齊國之利非吾所知也杞梁與華周遂進鬭而死其妻聞而哭之城為之崩)
(漢)𣏌康(中大夫漢末時避董卓難改姓抱)
(宋)杞開(奉議人建炎中以朝散郎任蕪湖令)
弭(見姓苑出新豐)
(漢)弭疆(新豐人中郎將)
弭倖(三輔決錄)
弭仲叔(新豐人見三輔決錄)
(五代)弭德超(仕周為樞密副使)
(宋)弭忠信(咸平間知安遠縣事)
(元)弭禮(燕山人大德間詔以朝列大夫起家拜開州尹能愛恤百姓約束吏卒)
(明)弭廣(歴城人成化中休寧縣丞)
弭宦(唐縣人嘉靖中任溧水縣丞)
芈(音米秦襄王母芈太后)
(周)芈嬰(齊人七十子之後著芈子十七篇)
(漢)芈高(見印藪)
底(見姓苑)
(明)底蘊(字汝章考城人正德進士知安慶府剛直有守蒞政明決終兵部右侍郎右都御史)
是(齊大夫之後本氐氏改為氏又是儀本姓氏改為是吳國徵音)
(三國)是儀(字子羽北海營陵人本姓氏郡相孔融嘲儀言氏字民無上因改為是後依劉繇避亂江東徙)
(會稽孫權徵典機密使輔太子太子事先諮詢然後行時典校郎呂壹誣江夏太守刁嘉謗訕)
(國政權怒問同坐人皆怖畏壹並言聞之儀獨言無聞對曰今刀鋸已在臣頸臣何敢為嘉隠)
(自取夷滅為不忠之鬼嘉得免儀不治産業權幸儀舍求視蔬飯親嘗之增俸賜益田宅嘆曰)
(使人盡如是儀安用科法為及寢疾遺令素棺斂以時服)
(唐)是光義(天寶初秘書少監著語類十卷)
(明)是天祐(江隂人嘉靖中任光澤縣局大使)
市(見姓苑)
(周)市吏(伍子胥亡楚奔至吳乃被髮佯狂跣足塗面乞於市市人觀㒺有識者翌日吳市吏善相者見)
(之曰吾之相人久矣未嘗見斯人也非異國之亡臣乎乃白吳王僚具陳其狀王宣召之王僚)
(曰與之俱入公子光聞之私喜曰吾聞楚殺忠臣伍奢其子子胥勇而且智彼必復父之仇來)
(入於吳隂欲養之市吏於是與子胥俱入見王王僚怪其狀偉身長一丈腰大十圍眉間一尺)
(王僚與語三日辭無復者王曰賢人也)
(漢)市佩(淮南王中郎)
(明)市朝(井研人宣德中龍虎衞經歴)
己(昆吾之後黃帝十四子之一也)
(漢)己茂(太常卿)
倚(楚史倚相之後)
(漢)倚全(印藪)
(明)倚東周(富平人萬歷間四川通江縣主簿)
(陜西西安府有倚氏)
以(見姓苑)
(漢)以肜
(明)以伯臣(四川巴人宣德中任斷事)
蟻
(漢)蟻逢(印藪)
喜(見姓苑)
(元)喜同(順帝時調南陽城陷見執為賊所殺妻邢氏聞同力戰死帥家僮數人出走遇賊奪賊刀斫之)
(且罵且前亦見殺一家死者二十餘人)
(明)喜壽(蒲州人宣德間江西貴溪縣丞)
喜寧(正統中太監)
喜信(成化間都督征劉千斤有功)
(直隷唐縣有喜氏)
里(本理氏春秋改焉)
(周)里克(晉人獻公時為大夫公使太子申生伐東山臯落氏克諫曰太子奉冢祀社稷之粢盛以朝夕視)
(君膳者也故曰冢子帥師非太子之事也)
里革(魯宣公夏濫于泗淵里革斷其罟而棄之公聞之曰吾過而里革匡我不亦善乎是良罟也為)
(我得法使有司藏之使吾無忘諗師存侍曰藏罟不如置里革于側之不忘也)
里析(鄭人)
理(河西咎繇為堯理官子孫遂為理氏)
(商)理徵(賢人)
(明)理劇(固安人正綂中卒以教諭)
理英(廣西人正德中任龍溪縣知縣)
軌(見姓苑)
(周)軌革(精歷算傳與費孝先)
被(見姓苑又云音披當作平聲)
(上古)被衣(古今人表堯師)
(周)被瞻(晉大夫)
被離
(漢)被條(牂牁太守)
水(見姓苑)
(明)水甦民(洪武間邵武知縣廉明慈愛為政有方)
水潛(臨安人永樂九年舉人)
水瓛(鄞縣人宣德舉人)
水桓(字廷珪鄞縣人景泰甲戌進士)
水秀容(鄞縣人嘉靖中任訓導)
水思中(吳江縣人嘉靖辛酉舉人)
水之文(鄞人嘉靖己酉舉人任知州)
委(周禮有委人其後因氏)
(漢)委進(太原太守)
薳(芉姓楚蚡冒之後薳章食邑于薳因氏韋萎切)
(周)薳子馮(楚子使為令尹以疾辤方暑闕地下冰而牀焉重繭衣裘鮮食而寢後為令尹有寵者八)
(人無祿而多馬聞申叔豫言而懼曰吾見申叔夫子所謂生死而骨肉也)
薳罷(字子蕩為楚令尹承君命不忘敬)
薳章
薳掩
薳饒
薳射
薳固(司馬)
薳啟疆(楚太宰直而能盡諫楚靈以為太宰晉韓宣子如楚送叔向為介楚子曰晉君讐敵也吾)
(將辱之啓疆諫止之其言講信修睦悉中禮義)
子(鄭國徵音殷姓武王封微子啟于宋今子姓皆其後也)
(周)子魚(宋司馬)
子囊(楚人將與吳人戰楚兵寡而吳兵衆將軍子囊曰我擊此國必敗辱君虧地忠臣不忍為也不)
(復於君黜兵而退至於國郊使人復於君曰臣請死君曰子大夫之遁也以為利也而今誠利)
(子大夫母死子囊曰遁者無罪則後世之為臣者皆入不利之名而效臣遁若是則楚國終為)
(天下弱矣臣請死退而伏劒君曰誠如此請成子大夫之義乃為桐棺三寸加斧質其上以徇)
(於國)
子蘭(齊人事白公勝勝將為難乃告子蘭子曰吾將舉大事于國願與子共之子蘭子曰我事子而)
(與子殺君是助子之不義也畏患而去子是遺子于難也故不與子殺君以成吾義契領于庭)
(以遂吾行)
子常(蔡昭侯朝楚)
子皮(鄭人為鄭大夫知子産賢以政授之宋人得玉以獻辭之或曰寶子皮曰子以玉為寶我以不)
(貪為寳若受之喪吾寶矣及卒子産哭之曰吾無與為善矣)
子人(鄭大夫)
子太叔(鄭人美秀而文熟于典故為鄭大夫繼子産為政不忍猛而寬鄭國多盜取人于萑苻之)
(澤太叔于是興徒兵以攻之盡殺乃止)
子鉏商(魯叔孫之軍士見家語)
(漢)子韋(明天文)
子須(印藪)
子竒(齊人年十八為阿邑宰出倉廩以賑貧乏邑内大化)
(隋)子璽(開皇間為邵州刺史在州數年甚有恩惠後遷江陵總管州人數千詣闕請留文帝嘉歎令還)
(邵州父老相賀)
(宋)子元瑜(開封人登科)
姒(伯鯀之姓鯀為堯崇伯賜姓姒氏桀亡杞為姒姓之後又云禹母吞薏而生因姓姒氏)
(漢)姒豐(王莽將封為章功侯)
姒庸道(陜州人洪武初知米脂縣為政簡明民咸戴之)
姒昂(山西人舉人天順中襄陽府通判)
祀(見姓苑)
(明)祀淵(洪武進士舒城人)
佀(官氏志姒亦改為佀又曰後魏渴侯氏改為似)
(明)佀景(洪武中遼東千戶)
佀鍾(字大器山東鄆城人成化二年進士除御史巡按浙江民隠官邪無不洞悉嘗曰小民之不得)
(安于田里者有司之虐政致之也彼賣菜傭何能為哉故其彰癉所及贓吏望風解印而民間)
(宴然官至戶部尚書)
仕(見姓苑)
(明)仕鳳(昌黎人正綂中山東陽信縣主簿)
仕萬倉(涇陽人隆慶中成都府經歴)
俟(河南見風俗通俟奴氏改為俟氏)
(周)俟子(六國時人著書)
(南北後魏獻帝以次弟為俟氏)
癸(頸誄切姜姓齊癸公後)
(宋)癸仲(知嚴州軍)
起(見姓苑)
(宋)起圮(大中祥符間任龍溪縣知縣)
(明)起春(鳳陽人宣德中任寶坻訓導)
起鏜(達州人弘治舉人)
履(見姓苑)
(漢)履中(下邽人)
始(見姓苑)
(周)始成(秦章邯軍侯)
耳(見姓苑今杭州有耳姓)
(明)耳元明(即墨人洪熙中撫州衞知事)
耳桓(巴縣人正德中湖廣醴陵知縣)
纍(音縲黃帝妃西陵氏纍祖其後以為氏)
(周)纍虎(晉七與大夫)
(南北)纍澄(後趙將)
紫(見姓苑)
(宋)紫景望(理宗初年為水州太守明達政理檢核吏姦更置簿書不踰年財賦自裕人戶輸苗稅石)
(減一斗以寬民力每歲發扛解加二升以優運船又增水脚錢與之)
(明)紫諫(安仁人嘉靖間什仿縣丞)
紫承爵(陜西人萬歷間山西潞州衛指揮)
啟
(明)啟和(吳川人正綂中任雩都訓導)
爾
(明)爾名(寶砥人正綂中任青州府照磨)
䣌(音底見直音)
(漢)䣌林(上郡太守)
蔿(音委出自劉累之後杜伯子蔿為晉司空後以為氏)
(周)蔿賈(字伯嬴楚大夫楚子玉治兵於蒍終日而畢國老皆賀子文賈尚幼後至不賀曰不知所賀)
蔿文獵(賈之子即孫叔敖也傳云蒍敖為宰擇楚國之令典相楚莊王以霸三得相不喜三去相)
(不愠)
蔿伯(晉大夫)
蔿啟疆(楚人)
蔿掩(楚司馬)
(漢)蔿勝(見印藪)
紙(後魏書禹後渴侯氏改為紙氏)
雉(殷後有雉氏)
梓(魯大夫梓慎之後)
只(見姓苑)
止(見姓苑)
矢(見姓苑)
渼(見姓苑)
闖(音蔿國語闖大夫之後氏)
寪(音委魯大夫寪氏)
使(見姓苑)
狸(舜八元李狸之後)
企(見姓苑)
稚(子姓姓纂云商後見史記)
齒(見姓苑)
視(見姓苑)
(音以見直音)
骪(音委見直音)
骩(音委見直音)
&KR2283;(音委見直音)
娝(音彼見直音)
(音你見直音)
氏(音是見直音)
邸(音底見直音)
B(音底見直音)
[唆-口+鬲](音軌見直音)
(音軌見直音)
䢵(音底見直音)
五尾
尾(見姓苑)
(周)尾生(魯人信士)
(漢)尾敦(劉虞故吏虞為公孫瓚所害敦於路劫虞首歸葬之)
(明)尾禮(曹縣人弘治中任臨城縣主簿)
鬼(見姓苑周有鬼谷先生)
鬼臾區(與公孫卿同時見素問)
(宋)鬼章(南韶將)
斐(見姓苑)
(周)斐豹(左傳晉人)
(漢)斐禹
(唐)斐清(大歷間宿州刺史)
(明)斐俊(丹稜人永樂中任御史)
斐順(洛川人舉人宣德中任長沙訓導)
斐輝(横州人宣德舉人)
斐旻(字士勉崇安人穎敏博學江西僉事廉介嚴毅風采凜然卒于官)
斐應麟(寧州衛人舉人嘉靖中任鎮寧縣知縣)
斐文(延津人嘉靖中任清豐縣教諭)
扆(見姓苑)
(明)扆昭(解州人永樂中以御史調崑山令)
扆繡(解州人永樂舉人)
扆錦(解州人正綂舉人)
偉(見姓苑)
(漢)偉璋(光祿勳)
虺(見姓苑)
(音尾)
萬姓綂譜卷七十四
卷七十五
萬姓綂譜卷七十五明淩迪知撰
上聲
六語
呂(河東羽音黃帝姜姓虞夏封呂后失國至周有呂尚復為氏又望出東平)
(周)呂尚(東海上人其先祖嘗為四嶽有功封于呂尚其苗裔也本姓姜氏從其封姓故曰呂尚號曰太)
(公望)
呂飴甥(晉人惠公時為大夫食采于隂謂之隂飴甥會秦穆公伐晉執惠公飴甥會秦伯盟于王)
(城遂奉惠公以歸)
呂不韋(陽翟人莊襄公以為相封文信侯作月令集著所聞為十二紀八覽六論合十餘萬言名)
(曰呂氏春秋懸千金于市能增損一字者與之)
呂錡(晉大夫與楚戰于鄢陵錡夢射月中之果射楚共王之目王命養由基兩矢射之一矢中項伏)
(一矢復命)
呂相(晉人錡子邲之役佐知武子獲楚公子穀臣與連尹襄老以免子羽鄢之役射共王中目楚使)
(養由基射死之相事厲公嘗使絶秦悼公時使佐下軍卒諡宣子)
(漢)呂彊(河南成臯人為人清忠奉公靈帝時列封宦者以彊為都鄉侯疆辭讓因上疏陳事言中常侍)
(曹節等徼寵宜止封賞又詔書于河間故國起解瀆之館未見其便書奏不省)
呂公(單父人也見劉季曰僕閱人多矣無如季相有息女願奉箕箒後為后)
呂歐(以中涓從高帝攻項籍封廣侯諡曰壯)
呂澤(單父人呂后兄也將兵守夏邑高帝濉水之敗來依澤收兵後項羽兵至乃死之二子台産俱)
(封王)
(三國)呂乂(字季陽南陽人蜀漢昭烈領荆州牧辟為從事入代董允為尚書令衆事無留治身儉約為政)
(簡靜號為清能)
呂虔(任城人事魏為從事將家兵守湖陵及泰山有平敵功且有惠愛遷徐州刺史加威虜將軍)
呂範(字子衡汝南細陽人少為縣吏從孫策攻討有功拜裨將軍領彭澤太守遷平南將軍屯柴桑)
(權都武昌拜範威將軍領丹陽太守治建業終大司馬)
呂據(字世議範子以父仕為郎遷安東中郎將數討山賊所擊皆破拜偏將軍尋遷驃騎將軍)
呂岱(字定公廣陵人吳孫權初綂事岱處法應問甚稱權意後為交州刺史清身奉公討平高凉等)
(賊時已八十體素精勤躬親王事張承稱其功以權成化與道合君子歎其德小人悅其美後)
(拜大司馬卒年九十六)
呂蒙(字子明富波人少依姊夫鄧當擊賊孫策召見引置左右當死張昭薦蒙代當拜别部司馬從)
(征黃祖有功又與周瑜程普等破曹操于南郡數進竒計襲獲關羽定荆州封零陵侯)
呂布(字奉先九原人以驍武為并州騎都尉屯河内董卓甚親愛之卓為亂布誅卓以功封温侯布)
(嘗御良馬曰赤兔時人語云馬中有赤兔人中有呂布後為曹操所害)
呂凱(字季平永昌人蜀漢時為本郡功曹雍闓間先主崩叛降吳凱與府丞王伉帥屬吏民拒闓能)
(全其節諸葛亮表之曰呂凱執忠絶域不意永昌風俗敦直乃爾以為雲南太守封陽遷亭侯)
(後為叛夷所害)
(晉)呂祥(凱子為南夷校尉子孫世為永昌太守李雄破寧州諸呂獨不附舉國固守)
呂安(與嵇康每有相思千里命駕嘗造康值不在子喜迎之不入書鳳字於門而去子喜為善康曰)
(鳳字凡鳥也)
呂光(字世明苻堅時拜驍騎將軍持節西討諸軍事攻龜兹城既急大敗之光悉收其珍寶而走王)
(侯降者三十餘國)
(南北)呂僧珍(字元瑜廣陵人家甚寒微容貌甚偉少從師學有相士指曰此兒有竒聲封侯相也事梁)
(武帝為輔國將軍封平固縣侯後拜南兗州刺史尋徵還卒諡忠敬)
呂文顯(臨海人宋昇明初為簫道成錄尚書省事道成簒立為齋高帝文顯累遷殿中御史永明)
(元年為中書通事舍人)
呂顯(字子明歸魏拜鉅鹿太守百姓頌之曰時惟府君克清克明緝我荒穢人胥樂生願壽無疆以)
(享長齡)
(唐)呂諲(河東人第進士開元末歴殿中侍御史趨靈武見肅宗拜御史中丞所陳事皆納後擢同平章)
(事出為江陵尹治有威惠民歌咏之)
呂渭(河中人舉進士建中末為禮部侍郎時中書省有古柳枯死德宗自梁州還復榮茂人以為瑞)
(柳渭令貢士賦之子溫有竒表藻翰精好舉進士官至尚書郎嘗作淩煙閣功臣贊)
呂元膺(字景夫東平人姿儀瓌秀有直氣讜言元和中進御史中丞歴蘄州刺史嘗錄囚囚或泣)
(曰父母在明日歲旦不得省為恨元膺悉釋械而歸之戒還期囚果如期而至累遷太子賓客)
呂思禮(長於論難諸生語曰講書論易談鋒難敵)
呂才(博州清平人聰明絶人太宗召直弘文館與祖孝孫參論樂事擢太常博士受詔刪定隂陽家)
(書掇可用者為五十三篇合舊書凡百篇詔頒天下)
呂子臧(蒲州人武德初為鄧州刺史與撫慰使馬元規擊朱粲破之言于元規曰粲新敗危懼并)
(力擊之一舉可滅若復遷延徒衆稍集則為患深矣元規不從既而粲兵復振進攻鄧州會霖)
(兩城壊或勸其降子臧曰安有天子方伯降賊者乎帥麾下赴敵而死)
呂向(字子回涇州人學通古今尤工草隸書玄宗召入翰林兼集賢校理向始生時父岌客遠方存)
(亡莫知訪索累年不得他日自朝還道見一老人問之乃父也向抱足號慟帝聞之咨歎官岌)
(朝散大夫向官至工部侍郎)
呂太一(自負才華開元中張嘉貞為中書令薦苗延嗣呂太一員加靜崔訓皆位清要時語曰令)
(君四俊苗呂崔員後為監察御史)
呂季重(歙州刺史以俸募士鑿車輪灘遂成安流至今人號呂公灘)
呂嵓(字洞賓河南人天寶十四年四月十四日巳時生後以進士授江州德化縣令私行廬山遇鍾)
(離真人受天仙劒法得九九數號純陽子姓呂稱回道人)
呂述(開成二年自鹽鐵推官祠部郎中拜睦州刺史歲大旱竭誠致禱越一日大雨沂江四十里因)
(獲豐稔在州實心愛民遠近孚悦)
呂温(字和叔河東人憲宗時由戶部員外為崔羣所薦上訐李吉甫隂事貶道州刺史遷衡州治有)
(善狀卒二州人哭者逾月)
呂仁(景雲中邕州司馬鬱水自蠻境七源州流出州民常苦之仁浚渠分流以殺水勢自是無沒溺)
(之害民乃夾水而居)
(五代)呂夢竒(萊州人仕唐累官至戶部侍郎子龜圖周起居郎徙家河南龜圖弟龜祥仕宋以殿中丞)
(知夀州因家焉龜圖子蒙正為宰相蒙休舉進士官至殿中丞龜祥子蒙亨舉進士高等累官)
(大理寺丞蒙巽虞部員外郎蒙周進士及第蒙亨子即宰相夷簡)
(宋)呂文仲(歙人南唐舉進士入宋為翰林侍讀直御書院時侍書王著書學葛湍亦直禁中文仲以)
(書史著以筆法葛湍以字學深承顧問後為御史中丞持憲務存大體嘗使高麗清潔無所取)
(後高麗使至輒詢其出處稱為君子云)
呂餘慶(安次人父琦石晉兵部侍郎餘慶重厚簡易事太祖以幕府舊僚參預大政歴知數州開)
(寶中為尚書左丞卒贈侍中)
呂端(字易直慶弟事太祖累官大理少卿太宗時為相歴官僅四十年至是始大用持重識大體卒)
(諡正惠子藩蔚藹皆仕于朝孫誨居開封登進士累官御史中丞)
呂誨(字獻可開封人祖端相太宗真宗為時名宰輔誨性純厚家居力學進士及第累官御史中丞)
(王安石初拜參政誨言安石好執偏見天下必受其禍出知鄧州誨三居言責皆以彈奏大臣)
(而去及安石行新法司馬光始服其先見居洛病困目已瞑司馬光往視之乃張目曰天下事)
(尚可為君實勉之)
呂祐之(鉅野人太宗朝舉進士歴知襄夀昇州累官工部侍郎翰林侍讀學士所著有文集三十)
(卷)
呂龜祥(其先河南洛陽人父夢竒戶部侍郎生二子長龜圖次龜祥太平興國二年龜祥登進士)
(及第為殿中丞知夀州有惠政及民民愛留之不忍舍去遂家焉長子蒙亨舉進士次子蒙選)
(虞部員外郎三子蒙周進士及第其後子孫皆至顯官)
呂居簡(進士及第仁宗時為提點刑獄時夏竦有憾于石介介死竦言于仁宗曰介未嘗死北走)
(鄰國矣乃遣中使發棺驗之居簡謂曰萬一介果死則朝廷無故發人之墓奈何中使曰于君)
(何如居簡曰介死當時必有内外親族及門生會葬問之可也中使乃令結狀保證以聞介事)
(乃白居簡長者其行事多類此)
呂昇(萊州人性孝父權失明昇剖腹探肝和藥以進父服之復能視昇亦不死淳化中詔賜粟帛)
呂蒙正(字聖功河南人太宗時舉進士第一通判昇州代還歴拾遺補闕遷翰林學士拜參知政)
(事嘗以宰相判鄉郡時人榮之蒙正三居相位累封許國公子行簡官至龍圖閣直學士)
呂鏜(旌德人幼孤事母以孝聞操行端介嘗遊宿亳間過潘氏不御酒肉潘怪問之鏜曰遠遊養親)
(弗給而敢自享厚饌乎比去潘贐以金不受識者賢之鏜以布衣登朝氣度魁偉談辨琅然時)
(著實德傳卓行錄其名甚顯因薦授迪功郎再調鳳陽府判官)
呂夷簡(字坦夫夀州人進士及第通判濠州知開封府治嚴辦真宗識姓名于屏風仁宗朝累官)
(同中書門下平章事進昭文館大學士手疏陳八事語甚切以使相出判陳州後更相進位司)
(空封許國公卒諡文靖自仁宗初立太后臨朝十餘年天下晏然夷簡之力為多有集二十卷)
(子公綽公弼公著公孺皆有名)
呂蕡(汲郡人父通仕為太常博士蕡為比部郎中後知巴西縣致仕因葬通京兆藍田遂家焉蕡有)
(六子五登科大忠大防大均大臨皆其子也)
呂諤(嘉興人天禧初登進士第後天聖景祐間二弟曰詢曰評相繼登進士皆有名于時嘉興登進)
(士者自其兄弟三人始盛)
呂中(字時可晉江人淳祐中登進士遷國子監丞兼崇政殿說書奏乞晚輪二員說書夜輪講官直)
(宿以備顧問又言進講經史乞依正文進讀不宜節帖避忌不惟可察古今治亂亦以革臣下)
(諂䛕之習當路忌其直徙汀州在汀朞年演易為十圖)
呂希純(字子進河南人累官起居舍人以上疏論時政閹豎側目章惇既相出知亳州連徙睦歸)
(州及父公著追貶希純亦以屯田員外郎分司南京金州居住希純有賢行杜門讀書不以夷)
(險索心)
呂溱(字濟叔揚州人舉進士第一嘗疏論宰相陳執中姦邪仁宗還其疏溱曰以口舌論人是隂中)
(大臣也願出以示執中使得自辨溱立朝最孤知事君之節絶迹權貴故中廢十餘年人無言)
(者溱嘗守杭州接賓客不過數語時人目為七字舍人)
呂公綽(知秦州安遠寨古渭諸羌來獻地公綽曰天下之大豈利尺寸地却之弓箭手馬多闕公)
(綽諭諸砦戶凡十丁為社秋成募出金帛市馬給之)
呂夏卿(字縉叔晉江人舉進士為江寧尉修唐書成直秘閣同知禮院英宗世歴史館檢討知制)
(誥出知潁州長于史貫穿唐事于新唐書最為有功)
呂公弼(字寶臣夷簡子積遷直史館河北轉運使自寶元慶歷以來民疲餽餉公弼始通御河淅)
(粟實塞下冶鐵以助經費移近邊屯兵就食京東增城卒給板築蠲冗賦及民逋數百萬仁宗)
(知名識于殿柱擢龍圖閣直學士嘗奏事退帝目送之謂宰相曰公弼甚似其父英宗時公以)
(言事者數與大臣異議乃諫曰諫官御史為陛下耳目執政則為股肱股肱耳目必相為用然)
(後身安而元首尊宜考言觀事視其所以而進退之會王安石立新法公弼數言宜務安靜且)
(將劾之從孫嘉問竊其藁以示安石先白之帝不樂遂罷為觀文殿學士知太原府後拜宣徽)
(西院使判秦州以疾求解為西太一宮使薨贈太尉諡惠穆)
呂大忠(藍田人質直不妄語動有法度初登第為華隂尉未幾提舉永興路義勇哲宗朝歴知秦)
(州有治聲後以寶文閣直學士知渭同二州致仕)
呂大防(字轍叔大忠弟登進士第調馮翊主簿歴知永夀青城縣英宗時除監察御史裏行論紀)
(綱賞罰及陳八事出知華州永興軍成都府務在寬民哲宗召為翰林學士拜左僕射不事邊)
(功而天下自然富庶)
呂大臨(字與叔大忠弟學于程頥與謝良佐游酢楊時在程門號四先生通六經尤䆳于禮所著)
(有克己銘諸篇元祐中為祕書正字)
呂公著(字晦叔夷簡子幼嗜學至忘寢食夷簡器之曰他日必為公輔寓居洛陽舉進士累官御)
(史中丞元祐初拜尚書右僕射兼中書侍郎與司馬光同心輔政後進司空卒贈申國公諡正)
(獻)
呂防(龍游人熙寧中進士有學行龍游士子發舉自防始累官至大中大夫)
呂南公(南城人熙寧中一試禮闈不偶退築室灌園益肆力文學絶意進取曾肇稱其讀書為文)
(不事俗學安貧守道志希古人一時廷議欲命以官未及而卒所著有灌園先生集)
呂涉(字昇卿零陵人與張栻游楊萬里為丞時因督租過其里往見之郡守問萬里曰所過知有文)
(才否答曰青桂里得一呂昇卿飽學之士即召致鄉校領袖諸生後為常德府錄參累官監司)
(有直聲)
呂公孺(字稚卿元豐初知永興軍徙河陽洛口兵千人以久役思歸奮斧鍤排關不得入西走河)
(橋觀聽洶洶諸將請出兵掩擊公孺曰此皆亡命急之變且生即乘馬東走遣牙兵數人諭之)
(曰汝輩誠勞苦然豈得擅還一渡橋則罪不赦矣太守在此願自首者止道左皆停立以俟公)
(孺索倡首者黥二人餘復送役所)
呂天策(字彦發善詩尤精書學兼數家之體有石刻十卷藏于家)
呂希道(知和州蘇軾送以詩云去年送君守解梁今年送君守歴陽觀君崛鬱負竒表便令劒珮)
(趨明光)
呂士榮(湯隂尹杜絶私謁惠政及人教民孝弟化暴勝殘幾於無訟去任民心不忘立碑以紀其)
(遺愛焉)
呂開(為曹幕運副鮮于侁以免役事付之開躬行一路雖深山窮谷咨謀靡不備至後為利州路判)
(官)
呂律(鄄城人父衍仕至監察御史諡文貞律幼時父書律字試之三試皆識故名嘗師事導江先生)
(傳其性命之學及為曹州判官夏大旱往定陶慮囚釋遣冤滯雨大至陞承務郎知嶧州後退)
(居峗山書院教授生徒元祐中起為承直郎陞翰林修撰歴陞祕書少監既致仕居濮之富春)
(園自號蘊齋)
呂希哲(字原明公著子少從孫復石介胡瑗學復從二程張載游聞見益廣務躬行實踐元祐中)
(為崇政殿說書勸導人主以正心誠意為本徽宗時歴知曹相邢三州為人樂易有至行遠近)
(皆師尊之封滎陽公弟希純為中書舍人出知亳潁諸州)
呂宣問(字季通開封人蒙正四世孫生六歲失母既長將訪所生以池陽當蜀道乃求調錄事參)
(軍凡蜀客經過必托使物色之臨滿秩有仙井兵楊俊報之曰母韓氏尚在乃棄官如荆門果)
(得母相失四十餘年母子復如初時母年七十矣)
呂好問(字舜徒希哲子以蔭補官靖康中為御史中丞數建大議彈劾無所畏避尋遷吏部侍郎)
(及金人南侵委曲以成中興之業建炎初為尚書右丞後以資政殿學士知宣州封東萊郡侯)
呂由誠(字子明誨之季子幼明爽有智略以父恩補官後通判成都府知雅嘉温綿四州皆有治)
(績靖康初徙知襲慶府時羣盜蜂起﨑嶇至郡金兵來攻由誠與判官趙令佳同心誓守城陷)
(俱被執不屈死之)
呂諒卿(惠卿季弟元符中為温州軍事推官上書詆紹述新法之非崇寧元年編類元符章疏姓)
(名諒卿以邪等尤甚入黨籍追官勒停亳州編管御書姦黨碑以賜惠卿惠卿自劾求罷詔錄)
(諒卿疏示之諒卿廢錮終身紹興二年贈宣教郎官其家一子)
呂陶(成都人其先曰懷玉曰公立世以風節聞陶舉進士累官通判蜀州知彭州俱有政績哲宗立)
(除殿中侍御史上疏論蔡確韓縝章惇之奸進給事中又以集賢院學士知潞州後入元祐黨)
呂祉(字安老建陽人宣和初上舍釋褐高宗朝累官直龍圖閣知建康府遷吏部侍郎劉豫入寇)
(命祉護合肥諸將酈瓊叛迫祉過淮北不從而死其妻吳氏在吳中自縊以徇葬聞者哀之)
呂圓(嘗為僧後以良家子應募召欽宗靖康中金入淆澠間李彦仙保三觜圓往歸之功最多為愛)
(將城垂破以兵來援身重創持彥仙泣曰圍久不知公安否今得見公且死無恨創甚方臥聞)
(城陷遽起戰死)
呂蒙(事親至孝父卒葬邑之杜潭蒙不忍舍去居墓下久不返子琰憂懼不已乃即其母所葬曰龍)
(巖者謀築室其傍以便終養屬歲飢米斗千錢琰解囊糴于京口度其可還以畢事不意米舟)
(失所無遺粒而歸琰不以為意畢力成之乃迎父於其中蔬食四十年一日焚香巍坐而逝琰)
(克大事悉以家事屬諸子自居龍巖舊廬戀慕不返牓其廬曰報慈用父詩句也後以子貴封)
(迪功郎卒贈宣教郎)
呂本中(字居仁好問子宣和中為樞密院編修官紹興初特賜進士累官中書舍人兼侍中本中)
(性清約工詩詞卒諡文清所著有師友淵源錄春秋解童蒙訓等書子大猷大同從子大器孫)
(祖仁祖平祖謙祖儉南渡後寓居婺州世有中原文獻之傳)
呂午(字伯可歙縣人嘉定中進士累官監察御史糾正官邪不顧忌觸秉國者欲疎之遷浙東提刑)
(復入為御史兼崇政殿說書遷起居郎以論諫切直名卒贈華文閣學士)
呂頤浩(字元直其先樂陵人徙齊州舉進士高宗時歴知江寧府會苗傳作亂頤浩倡義勤王與)
(張浚語曰今事不諧不過赤族為社稷死豈不快乎高宗復位陞中書門下平章事卒贈太師)
(封秦國公諡忠穆)
呂大鈞(大忠弟中乙科歴官知三原縣後為鄜延轉運司從事大鈞初學于横渠後又卒業于二)
(程平生以聖門事業為己任所著有四書註及鄉約)
呂祖謙(字伯恭夷簡六世孫祖好問隨高宗南渡仕至尚書右丞卜居金華祖謙早擢高第歴官)
(著作郎直秘閣倡道於婺為一代宗師號東萊著書立言並行于世卒諡成)
呂摭(齊州人頤浩子官至朝散郎貶梧州秦檜追憾頤浩竄摭雖在貶所以詩書自娛無幾微見辭)
(色)
呂恭(字敬叔尚氣節明隂符握機之術三子爽瓌特)
呂祖儉(字子約祖謙弟仕至太常寺丞慶元間論姦惡忤旨謫韶州卒賜諡忠號大愚有文集行)
(世弟祖泰上書乞誅韓侂胄坐配欽州士大夫重其義氣)
呂祖泰(字泰然婺州人性疎達尚氣誼學問該洽交當世知名士祖儉以言事安置韶州祖泰往)
(省曰自吾兄之貶諸人箝口我雖無位義必以言報國周必大致仕祖泰乃詣登聞鼔院上書)
(論韓侂胄有無君之心請誅之以防禍亂語甚激切詔拘祖泰于連州)
呂沆(字叔朝午子以恩補將仕郎端平中授黃巖主簿知於潛縣通判婺州皆有善政彗星見沆請)
(罷公田還民大忤賈似道意以雲臺觀起知興國軍及全州皆不赴德祐初召赴行在沆不復)
(出卒年八十)
呂重庚(嘉興人博學能文端平間登進士官至大理正自號九山所著有九山集)
呂大亨(孝子蒙之曾孫以能詩名師陳君舉友蔡行之同升太學壁記在陳下蔡上二公既貴獨)
(大亨遺落不偶或戲之曰所謂厄於陳蔡之間者也嘉定間為平陽縣丞有詩數百篇邑人至)
(小胥皆能誦之名沃洲襍詠)
呂沖之(字大老慶元進士授通州靜海縣簿遷南康軍僉判致仕賜緋衣魚袋葬于長隴)
呂敬伯(敬仲兄弟有大志以聖賢為師從學於真西山先生先生稱其有求道之志因示以入道)
(之要佩服仁誠敬三言終身不忘見西山集)
呂良才(字賢甫從真西山文忠公游舉淳祐進士任潭州善化縣尉社倉羨餘千計無所取上下)
(交薦改京秩辭歸為鄉邑請行經界立義役建輿梁累費鉅萬不靳)
呂棐(字元忱仕至朝議大夫監察御史始為岳渚法掾擅發常平倉賑飢編光廟寬恤詔令進寶鑑)
(論二卷請法藝祖)
呂秉南(字景陽紹定中進士授崇安尉秩滿調寧國法曹獄無停囚改吉州如除職當署數治疑)
(獄有聲郡有強盜害民悉掩捕之臬司據國律當異擢奏功于朝滿考人謂申前奏改秩秉南)
(笑曰朝廷曠恩賞有功豈求而後予且害人利己吾不為也部使葉夢鼎賢之勉留參議尋遷)
(都進奏院點檢南宮試牓稱得人入預輪對以正君心為急務語極遷大理寺丞無何拜司農)
(卿時政歸權臣每除吏必市恩意以要士論公屢遷無私謝或諷之則曰爵公器也非私予也)
(吾何謝為由是言者以其傲免歸即日渡江去不一介于胷明年主祠仙都觀朝議大夫賜緋)
(銀魚袋秉南平生事親孝處兄弟友教子姪有方升膠庠取科級者甚衆律己簡靜居官每獨)
(往廉潔自持尤不樂阿附務進取故歴仕四十餘年位不過寺丞官不過朝議而已)
呂武(太平州步卒也文天祥出使武應募從行及偕脫鎮江之難走海道賴武力為多天祥開府劒)
(南武以武功補官遣結州縣起兵相應道阻復﨑嶇數千里會天祥于汀梅挺身患難化賊為)
(兵其忠鯁出天性後出江西死于横逆)
(元)呂戜(河内人從許衡學衡為祭酒薦戜為伴讀輔成教養其功為多嘗為四川行樞密院都事勸主帥李)
(德輝不殺王立未幾立降巴人感德立祠祀之累官翰林侍讀學士致仕卒追封東平郡公諡)
(文穆)
呂思誠(字仲實平定州人泰定元年進士至正初僉浙西廉訪司事時南臺御史大夫與江浙省)
(臣有隙嗾思誠誣劾思誠曰吾為天子耳目不為臺臣鷹犬也不聽已而聞江浙行省平章左)
(吉貪墨思誠劾奏其罪流之海南後官至光祿大夫大司農卒諡忠肅)
呂祐(晉江人至正末郡城破有卒拔刀脅其母索財不得欲斫其母祐奪其刀手指盡裂被傷仆地)
(良久而甦開目視曰母幸無恙我死無憾矣遂瞑目而死)
呂復(攝長樂縣尹本朝兵下福州復曰吾世食君祿今雖攝官若不以死報國則無以見先人於地)
(下引繩自經死)
(明)呂讓(字克遜平度州人洪武間舉進士為行人安南内侵上遣讓往諭之讓乃為書與安南國王陳)
(日焜後王饋黃金及沈檀香讓却之曰尉佗以區區之越與天子抗衡是召禍者也陸賈受其)
(金以分諸子是苟利者也王顧以尉佗自處而以陸賈處人何其陋哉日焜無以對後授監察)
(御史終陜西僉事)
呂震(字克聲臨漳人自幼穎敏日記萬言人以神童稱之洪武中鄉舉為按察司僉事明敏有為聲)
(譽大振歴禮部尚書垂二十年凡禮樂制度郊廟祠祭宴饗賜賚朝會之事皆擬定其手時論)
(推之)
呂本(夀州人初仕元為元帥府都事國初歸附為中書掾史累陞太常司卿卒史禮二部尚書賜葬)
(鍾山之隂女為皇太子妃)
呂文遂(字仲明永康人元季起兵保鄉邑王師克婺文遂籍兵來歸上以為廬州守洪武元年改)
(守嘉興松寇錢鶴臯來襲城文遂爭曰據城者賊民則何辜乃釋不屠尋詔文遂持節諭闍婆)
(國道死郡民巷哭之已而私鹽獄興有司以文遂嘗署牘奏籍其家上知其誠信不圖奸利且)
(歿於使事特詔還之)
呂師賢(字愚卿年一百零三歲人稱百歲老人幼失怙恃年十二三讀書通大義叔父琴山翁無)
(子訓育之欲使為嗣老人曰子幼孤賴叔父教養叔父之恩固不敢忘然先人無別子使某嗣)
(叔父則先人無後矣叔父求子姓之賢者嗣某之孝奉其敢少怠乎翁然其言命他子為之後)
(老人益刻志孝養事其叔父逾於父叔父沒老人服三年喪鄉人稱其孝焉老人天性敏悟純)
(實而樂善資直而尚義務勤儉好施予然稟賦厚重神氣精爽每食啖肉一斤步趨如少壯人)
(謂類有神仙術者其子升竭盡孝養以故士大夫至其鄉無不造門請見且為詩文以嘉美之)
(洪武丁巳正月六日無疾而終)
呂迪(字茂恭少穎敏補邑庠生父坐累死逆旅扶櫬歸葬哀痛不勝永樂初領鄉薦登乙榜授無為)
(州訓導無為當淮衝罹元季兵後學校廢文風不振者數十年迪至講明啟迪承指教者悉通)
(文藝是後人材輩出而邢寬魁天下補濟寧陞連江教諭提學僉事高某嘗言連江有呂教諭)
(鄉先生陳密有才德歿無以葬其家將火瘞迪捐俸倡其徒具棺葬斂之考最例陞教授遽請)
(老而歸聚子弟教之遠近接踵而至創祠堂講行時祀自題所居曰熙春有學古集)
呂叔(字升章山隂人永樂間以儒學教授薦陞江西按察司僉事深得憲體調福建按行建汀有螟)
(傷稼叔向天祝之俄雷雨大作螟盡死官至南京大理少卿)
呂爰正(奉新人永樂中鄉試擢兵部主事廉謹守法歴陞郎中精于所務輿論以為不可及特陞)
(左通政仍理其事尋以老疾辭歸)
呂明(永樂中知南康府時兵戈初息流民四散明孜孜愛民招撫有方躬循田野以督耕桑民有鬭)
(者訓之以義而諭之以法自是民皆感化無敢強梗者)
呂昭(字克明崑山人嗜學敦行永樂中以薦授徐州訓導陞沁州知州道出徐州天寒尚未挾纊故)
(所授經弟子為買一裘以行其子旦舉進士昭遺書戒之曰進士美官然不能廉終非吾子死)
(亦不歆汝祀其廉介如此旦字寅伯歴按察僉事性亦高潔環堵蕭然)
呂賢(字良器鄞人蚤游邑庠父喪母俞孀居遂棄業歸養俞嘗三遘疫染而殆於枕席賢窮日夜扶)
(侍而卒不染值旁室火灾勢迫母柩賢呼天觸地俄而反風轉燄賢得移柩丈許燄復闔室矣)
(賢氣和行方而為義尤力嘗捐產以業族嫗又為族子之貧者娶婦且植之俾有成贈儒林郎)
(左春坊左司直兼翰林院檢討所著有皇極經世律呂新書正蒙諸解及鵝峰遺稿藏于家)
呂原(字逢原秀水人正綂壬戌進士第二授翰林編修天順初歴通政司參議兼侍講歴學士入内)
(閣參預機務時緝捕匿名謗毀朝政者未獲石亨勸上出牓募能告捕者賞以三品職上令内)
(閣撰牓格原與修撰岳正見上曰為政有體盜賊責兵部奸宄責法司豈有天子自出牓購募)
(之理且堯建進善之旌舜立誹謗之木秦始皇護短杜諫乃下誹謗妖言之令由此過失不聞)
(遂至亡國陛下當以堯舜為法以秦為戒緩則人情怠忽事自覺露急則人情危懼愈求韜晦)
(不如勿究上是之天順四年會試原為主考官取陳選第一時稱得人六年以憂制去會卒贈)
(禮部侍郎諡文懿)
呂鏞(湖廣人正綂間知清流縣撫字有方邑民悅服鄧茂七寇縣境鏞盡力保障民咸逃竄則躬巡)
(歴招撫之未幾賊衆二萬餘攻縣鏞率民兵與戰衆寡不敵會賊首陳正景所執欲逼降之鏞)
(大罵不屈而死邑民祀之)
呂淵(字希顏號復菴自幼好學不懈為文章竒氣奕奕登正綂己未進士第授行人轉監察御史巡)
(歴湖湘斥姦貪捕寇盜風裁凜然陞湖廣按察副使進雲南憲使尋陞布政使休致家居罕接)
(人事有復菴集藏于家)
呂琛(字景潤制行方執篤于友愛由鄉貢授嘉魚令潔已守法不事迎謁由是忤權貴調新寧邑襍)
(夷苗負固不率逋官租鉅萬琛至撫以恩信諸苗相率服來輸民賴以安後謝事歸邑士人移)
(狀問安凡三致焉)
呂昌(字如隆新昌人正綂壬戌進士歴按察使)
呂鳳(字世禎新昌人天順庚辰進士歴侍郎)
呂洪(字大正平陽人景泰甲辰進士歴按察使)
呂禴(昆明人舉人成化五年知隨州嚴明廉慎始終知一日值歲旱民飢禴素衣跣足禱雨發倉賑)
(貧捕獲鼠竊必寘之嚴法數歲民風寂然外戶不閉初夏民納祗候錢禴曰五穀未登錢必假)
(貸于人者令還主候秋赴納隨民感其德至今傳誦祀于名宦祠)
呂大川(字中源新昌人成化進士守惠州才識精敏判決如流人誦之曰呂惠州之政雪霜内有)
(陽春戎馬中行俎豆者也)
呂鐸(字文振德化人由進士任兵部主事陞員外郎成化間轉山東右參議後至浙江參政為人寬)
(簡與物無兢嘗給内帑賑邊不私羡餘以廉能著于朝野)
呂獻(字應文新昌人成化甲辰進士歴侍郎)
呂和(字克中鄞人生有異質戊午領鄉薦繼登弘治己未進士出尹臨淮有異政陞刑部主事員外)
(郎山東按察僉事有王尚書弟倚勢殺人當道莫敢誰何竟致之辟長清縣令劉儒内結權貴)
(貪酷靡所忌痛繩之即誣和下詔獄久之始白遷陜西副使撫治漢中積蠧振刷繕漢中寧羌)
(諸城立南鄭金州諸學酌丁差之規停更番之戍州縣民各立祠祀之進四川按察使)
呂盛(字文郁建平人弘治己未進士歴參政)
呂夔(字祖邦永豐人弘治間以工部主事分司至是時江淮旱飢流離捐瘠民之斃踣者無慮千萬)
(夔惻然傷之乃約己省事悉意以甦民令貧民各得轉移執事勿繩以類擔負傭保惟力之食)
(官不籍記公無勾稽隠若賑貸故民欣欣然若更生焉所賴以活者甚衆稍遷杭州太守夔為)
(人潔修而文雅好吟詠在真時有草亭餘興集其初至詩曰近村官舍清於水更喜官清水不)
(如殆亦自道者歟)
呂經(字道夫陜西寧州人進士授吏科都給事中以論漳關鎮守中官謫蒲州判嘉靖初召復吏科)
(給事中陞四川按察使雲南左布政後陞副都御史巡撫遼東以邊事編戍茂州衞)
呂紀(字廷振號樂愚鄞人風神秀雅精於藻繪時綴小詩其上初學邊景昭花鳥袁忠徹見之謂出)
(景昭上館於家使臨唐宋以來名畫遂入妙品獨步當代嘗戲畫雌雞壁間而生雄谷谷繞其)
(側弗去殆古點精敲版之流孝廟時召至京師官錦衣衞指揮同知紀為人謹禮法敦信義搢)
(紳多重之其在畫院凡應詔承制多立意進規孝皇稱之曰工執藝事以諫呂紀有焉比病存)
(問絡繹自言曰紀渥恩難勝吾其死矣果卒)
呂翀(字天翰永豐人簡易寬恕慷慨有大節為刑科給事中遇事敢言武廟即位以謹初政六事進)
(宦官逆瑾專恣獨抗疏極論觸瑾怒矯詔獄痛撻于廷瀕死黜歸起陞雲南僉事剿寇有功尋)
(陞四川副使)
呂㦂(原子廕授中書舍人舉鄉試歴官太常卿有學行)
呂柟(字仲木高陵人正德進士第一歴禮部侍郎自總角至于出仕即有志聖賢之學踐履篤實晬)
(盎外著不知功名富貴之動心搢紳學者隨在以為師稱為涇野先生諡文簡)
呂陶(字叔鈞真定人正綂甲戌進士歴布政)
呂顓(字幼通寧州人嘉靖癸未進士歴順天府尹)
呂高(字山甫丹徒人嘉靖己丑進士歴提學副使)
呂光洵(字信卿新昌人嘉靖壬辰進士任御史歴總督雲南都御史兼兵部尚書)
呂懷(字汝德永豐人嘉靖乙未進士任編修歴中允南太僕寺卿潛心理學飭躬砥行為時所稱)
呂時中(字道夫清豐人嘉靖辛丑進士歴戶部侍郎)
褚(河南羽音宋共公子段食采于褚號曰褚師因氏焉)
(周)褚承真
(漢)褚大(漢人居蘭陵以儒學稱通五經為博士)
褚當時
褚孺(字彥子)
褚少孫(受魯詩于王式亦以儒學稱元成間為博士)
(三國)褚泰(仕吳封錢塘臨平侯)
(晉)褚翜(字謀遠陽翟人以才藝名襲父爵為關内侯累官淮南内史蘇峻之亂翜與王導抱帝登殿侍)
(立左右峻兵入翜正立呵之兵不敢動賊平以功封長沙縣伯進尚書左僕射)
褚裒(字季野陽翟人少有盛名桓彛目之曰季野有皮裏春秋言其外無臧否而内有襃貶也謝安)
(亦曰裒雖不言而四時之氣已備仕終鎮北將軍名冠中興)
褚陶(字季雅錢塘人聰慧清淡年十三作鷗鳥水磑二賦見者竒之張華謂陸機曰君兄弟龍躍雲)
(津顧彥先鳳鳴朝陽謂東南之寶已盡不意復見褚生後官至中尉)
褚胤(吳人年七歲善棋及長冠絶當代父榮期與臧質同逆遂從誅何尚之謂胤之奕妙冠古今因)
(父受戮特痛惜之)
(南北)褚暉(字高明以三禮學稱于江南隋徵天下儒術之士集内史省相次講論博辨無所屈撰禮疏一)
(百卷)
褚淵(字彥回裒四世孫父湛尚書左僕射淵少有清譽父卒財寶悉與諸弟惟取書數千卷仕宋及)
(南齊累官尚書令侍中及卒家無餘財彥回美姿容山隂公主欲亂之彥回不從子賁從父弟)
(炤並有名)
褚球(字仲寶陽翟人少孤貧篤志好學有才思仕齊為溧陽令在縣清白公俸之外一無所資梁天)
(監中復令建康強直不畏權要吏民稱之)
褚修(錢塘人父仲都喜周易天監中歴五經博士修少傳父業善尺牘辨文章武陵王為揚州引為)
(宣惠參軍帳内記室性至孝父喪毀瘠過禮及丁母憂水漿不入口二十三日氣絶復蘇每號)
(慟嘔血竟以毀卒)
褚伯玉(字元璩錢塘人少有隠操寡嗜慾往剡居瀑布山三十餘年隔絶交往齊時王僧達為吳)
(郡苦禮致之伯玉不得已停郡信宿纔交數言而退寧朔將軍丘珍孫欲屈見之竟莫能致齊)
(高帝手詔吳會二郡以禮迎遣辭疾上不欲違其志勅于剡白石山立太平館居之)
褚蓁(字茂緒河南陽翟人為義興太守)
褚裕之(字叔度初為太宰瑯邪王行參軍從征鮮卑盡其誠力盧循攻查浦叔度力戰有功循南)
(走武帝版行廣州刺史加都督建威將軍領平越中郎將)
褚淡之(字仲原為會稽太守景平初富陽縣孫氏謀逆縣令羊恂率吏民拒戰力少退敗賊益盤)
(據直攻山隂淡之率兵與賊戰於柯亭大破之)
褚湛之(字休玄尚武帝第七女始安哀公主拜駙馬都尉著作佐郎湛之謹實有意幹故為文帝)
(所知歴顯位為太子中庶子司徒左長史侍中左衞將軍左戸尚書丹陽尹)
褚玠(字温理九歲而孤早有令譽先達多以才器許之及長博學能屬文訓義典實不尚淫靡陳天)
(嘉中為通直散騎常侍聘齊還遷中書侍郎)
褚(字彥緒陽翟人少清簡為王景文所知補太子舍人永明元年為吏部尚書居身清立門庭)
(蕭索卒無以為殮諡曰貞)
褚炤字彥宣彥回從父弟也父法顯(陽太守炤少有高節王儉嘗稱才堪保傅為成安郡還以一)
(目眇召為國子博士不拜常非彥回身事二代彥回子賁往問訊炤炤問曰司空今日何在賁)
(曰奉璽紱在齊大司馬門炤正色曰不知汝家司空將一家物與一家亦復何謂)
褚翔(字世舉繼其祖蓁為義興太守潔已省繁苛去浮費百姓安之郡西亭有古木枯死累歲比翔)
(至復生咸以為善政所感)
褚爽(字弘茂河南陽翟人恭思皇后父也少有令稱謝安甚重之為義興太守蚤卒)
褚賁(字蔚先淵之子解褐秘書郎昇明中為世子中庶子入齊拜侍中淵卒服闋見世祖流涕不自)
(勝上甚嘉之以為侍中領步兵校尉長史左戶尚書散騎常侍秘書監不拜六年上表稱疾讓)
(封與弟蓁)
(唐)褚亮(字希明錢塘人自少警敏博學通圖史陳後主召見賦詩江總諸詞人皆服其工後仕唐為弘)
(文館學士官至散騎常侍卒年八十八贈太常卿陪葬昭陵)
褚遂良(字登善亮子博涉文史工楷隷貞觀中歴官諫議大夫兼起居注太宗曰朕有不善卿亦)
(記邪對曰臣職在載筆君舉必書遷黃門侍郎參綜朝政尋受顧命輔高宗遷尚書右僕射帝)
(將立武后遂良力諫不納乃置笏殿階叩頭流血曰還陛下笏乞歸田里後累貶愛州刺史竟)
(以憂卒)
褚無量(字洪度鹽官人家臨平湖有龍出人皆走觀無量尚幼讀書若不聞衆異之擢明經遷司)
(業中宗將南郊詔以皇后為亞獻無量極諫之玄宗即位遷左散騎常侍)
褚冲(字士和通禮易舉明經授奉化主簿辭歸觀察使李棲筠復表授國子助教)
褚載(字厚之元和中客梁宋間以詩投襄陽節度云西風一夜墜紅蘭一宿郵亭事百般無地可耕)
(歸不得有恩當報死何難流年怕老看將老百計求安未得安一卷新書滿懷淚頻來門館訴)
(飢寒君牙薦之擢第)
(五代)褚仁規(字可則廣陵人仕吳為海陵制置院使南唐昇元元年置泰州以仁規為刺史開築城壕)
(宋)褚一正(字粹翁廬州人武舉進士德祐二年為提刑諮議督戰高沙被創沒于陣)
褚向(字景政俊雅有器量位侍中風儀端麗眉目如畫每公庭聚列為衆所瞻望)
褚承亮(真定人宣和中進士調易州戶曹會金幹離不破真定拘集境内進士試之承亮獨不出)
(軍中押赴對策策問二帝無道失信承亮曰君父之罪豈臣子可得言長揖而出卒諡玄眞先)
(生)
(元)褚不華(字君實石樓人沈默有器局泰定中為嘉興路治中累官淮東廉訪副使汝潁盜起君實)
(極力守淮安多所斬獲城陷力鬭被執為賊所臠守淮安凡五年殆數十百戰精忠大節人比)
(之張巡事聞追封衞國公諡忠肅)
(明)褚讓(上虞人永樂進士)
褚思敬(天台人永樂進士)
褚垠(字弘鎮寧鄉人成化舉人任知縣)
褚圻(字弘望常熟人弘治癸丑進士)
褚祚(字昌胤吳縣人弘治進士任御史)
褚鏞(字孟玉涇陽人性至孝母病求糞嘗之後病果愈比其沒也哀毀踰禮葬廬墓三年有雙鶴飛)
(集屋上久之乃去正德中鄉舉未仕而卒)
褚寶(字光楚懷遠人嘉靖己丑進士兵部郎中)
褚璵(字廷輝初任汝州學正轉滄州陞興化府學教授三典鄉試文衡擢國子監博士經學優長操)
(守端潔)
萬姓綂譜卷七十五
卷七十六
萬姓綂譜卷七十六明淩迪知撰
上聲
六語
許(高陽羽音炎帝之後姜姓成王封裔孫太叔于許以國為氏又望出汝南)
(周)許歴(趙人為趙奢軍士趙奢之救閼與也去邯鄲三十里而止令軍中曰有以軍事諫者死及卷甲)
(趨閼與且誘秦人至歴請以軍事諫曰秦人不意趙師至此其來氣盛將軍必厚集其陣以待)
(之不然必敗趙奢曰請受令許歴曰請就鈇質之誅趙奢曰胥後令既戰許歴復請諫曰先據)
(北山上者勝趙奢許諾即發萬人趨之大破秦軍解閼與之圍歸趙惠王以歴為國尉王粲詩)
(曰許歴為完士一言猶敗秦是也)
許綰(魏王將起中天臺令曰敢諫者死綰乃入曰聞大王將起中天臺臣願加一力王曰何如曰臣)
(聞天地相去萬五千里今王因而半之可高七千五百里之臺是其址須八百里盡王之地不)
(足以為臺王必起此臺先以兵伐諸侯盡有其地尤不足又伐四夷乃足以為臺度八千里之)
(外當定農畝之地足以奉王臺用者乃可以作魏王無辭以答乃罷)
許偃(晉人)
許伯(楚人)
許瑕(鄭人)
(漢)許武(字季長陽羨人太守第五倫舉孝廉武以二弟晏普未顯欲令成名乃剖財產為三自取肥田)
(廣宅二弟所得悉劣鄉人皆稱弟克讓而鄙武貪婪晏等竝得選舉武乃會宗親泣言所以分)
(財取譏意悉推財産于二弟于是郡中翕然稱之仕至長樂少府)
許荆(字少張武之孫仕為郡吏兄子世嘗報讐殺人怨者操兵攻之荆跪言曰世無狀咎在荆不能)
(訓導兄惟一子死則滅絶願殺身代之怨家曰許掾郡中稱賢吾何敢相侵遂委去後舉孝廉)
(和帝時為桂陽太守孫馘靈帝時為太子)
許慎(召陵人性惇篤少博學經籍馬融常推敬之時人語曰五經無雙許叔重叔重慎字也初慎以)
(五經傳說臧否不同于是撰為五經異議又作說文解字十四篇獻帝時舉孝廉)
許叔(昆明人元和中入中國授五經歸教授本郡)
許劭(字子將平輿人少峻名節好覈論鄉黨人物每月輒更其品題故汝南俗有月旦評初為郡功)
(曹太守徐璆甚敬之府中聞劭為吏莫不改操飭行司空楊彪辟舉方正敦樸徵不就劭兄虔)
(亦知名汝南人稱平輿淵有二龍焉)
許廣漢(封昌成君女為宣帝后弟舜封博望侯弟延夀樂成侯延夀子嘉平恩侯嘉女為成帝后)
(許史丁傅之家皆重侯累將窮貴極富)
許商(從周堪受尚書著五行論歴四至九卿號其門人林子高為德行吳章為言語王吉為政事齊)
(幼卿為文學王莽時林吉為九卿自表上師冢大夫博士郎吏為許氏學者各從門人會車數)
(百輛儒者榮之)
許漫(平輿人祖父峻善卜占之術多有顯驗漫少傳峻學隴西太守馮緄始拜郡開綬笥有兩赤蛇)
(分南北走緄令漫筮之卦成象漫曰三歲之後君當為邊大將軍果如占其餘多此類云)
許貢(興平二年為吳郡太守時孫策方起貢表聞漢帝云策驍雄與項籍相佀宜加賚寵召還京邑)
(若置於外必為世患策聞而殺貢貢小子與客亡匿江邊策單騎出貢客擊傷策病創死)
(三國)許慈(字仁篤南陽人善鄭氏學治易尚書三禮毛詩論語又有胡潛雖學不沾洽然卓犖強識蜀漢)
(昭烈鳩合典籍沙汰衆學慈潛並為博士)
許靖(劭從兄少與劭俱有人倫臧否之稱舉孝廉除尚書郎由選舉尚書周毖與共謀議董卓誅毖)
(靖走會稽後徙交州劉璋在蜀招致為巴郡太守昭烈克蜀以靖為左將軍長史累進至太傅)
(為司徒)
許褚(譙國人身長八尺餘腰大十圍勇力過人曹操壯之拜都尉從討袁紹累拜振威將軍卒諡壯)
(侯)
(晉)許孜(字季義東陽人孝友恭讓敏而好學二親歿柴毀骨立躬負土為墳時有鹿犯其墓上松栽孜)
(悲嘆曰鹿獨不念我乎明日鹿為猛獸所殺置松下郡察孝廉不起人號其居為孝順里)
許遜(字敬之南昌人生而穎悟從吳猛得神方秘法以修煉為事晉大康初為旌陽令大施濟利尋)
(棄官東歸遇諶姆傳以道術遂斬蛇誅蛟悉除民害慮豫章為浮州蛟螭所穴乃於牙城南井)
(鑄鐵為柱下施八索鈎鎻地脉自是水妖屏迹城邑無虞又周行江湖諸郡殄滅毒害乃歸舊)
(隠精修至寧康二年一百三十歲舉家同時昇天雞犬亦隨逐飛去宋封神功妙濟真君)
許謐(句容人少以博學知名仕為郡主簿王導蔡謨辟從事不赴後官至散騎常侍)
許邁(句容人恬靜不慕仕進立精舍于餘杭縣闕山朔望時節還家定省父母而已及父母皆終遂)
(徧遊名山時南海太守鮑靚隠跡人莫之知邁往候探其至要後入臨安西山王羲之造之輒)
(彌日忘歸相與為世外交)
許穆(入華陽洞得道遇王母女雲林夫人降教之得為左卿仙侯幼子翻小字玉斧為侍宸仙翁後)
(雲林與穆書云玉梨金漿交梨火棗當與山中許道士不與人間許長史)
許詢(高士也劉惔云清風明月恨無玄度)
(南北)許彦(高陽人少孤貧好讀書尤精于易魏太武召令卜筮頻驗遂留左右參與謀議彥質厚慎密與)
(人言不及内事帝以此益親重之)
許惇(字良季彥五世孫清識敏速達于從政仕東魏為司徒主簿後遷殿中尚書惇美鬚下垂至帶)
(省中號長髯公為政明斷果決)
許懋(字昭哲為國子博士號為經史笥)
許昭先(義興人叔父肇之坐事繫獄七年不判子姪二十許人昭先家最貧薄專獨料訴無日在)
(家餉饋肇之莫非珍新資產既盡賣宅以充之肇之諸子倦怠惟昭先無有懈息如是七載尚)
(書沈演之嘉其操行肇之事由此得釋徵為征虜參軍以親老固辭)
許明達(汝南人齊武帝永明中雍州刺史王奐被誅故舊無敢至者明達先為奐參軍躬為殯殮)
(甚厚當時高其節)
許遵(雍丘高陽人明易善筮兼曉天文風角占相逆刺其驗若神齊神武引為館客自言祿命不富)
(貴不横死是以任性疎誕多所犯忤神武常容惜之)
許亨(字亨道陳武帝受禪為太中大夫領大著作知梁史事初王僧辯之誅也所司收僧辯及其子)
(頠屍於方山同坎埋瘞至是無敢言者亨以故吏抗表請葬之與故義徐陵張種孔奐等相率)
(以家財營葬)
(隋)許智藏(高陽人少以醫術自達文帝以為員外散騎侍郎使詣揚州會秦王俊有疾上馳召之智)
(藏至為俊診脈曰疾已入心即當發癎不可救也俊數日果如其言而薨文帝竒其妙賚物百)
(段)
許善心(字務本新城人性聰敏博學多聞家有書萬卷無不徧覽時稱為神童仕至禮部侍郎所)
(撰有述父志史志百餘卷子即敬宗)
(唐)許景先(義興人曾祖緒武德初以佐命功封真定公景先舉進士後舉茂才異等授殿中侍御史)
(評按不避近強後知制誥以雅厚稱張說稱其文詞旨豐美得中和之氣開元中由吏部侍郎)
(為刺史治虢州後徙岐州復為史部侍郎)
許嗣宗(義興人仕為義興太守精於醫或勸其著書貽後世答曰醫者意也吾意所解莫能宣矣)
許叔牙(字延基句容人邃于詩禮貞觀間遷晉王府參軍拜弘文館學士獻詩纂義十篇太子寫)
(付司經高智周見之曰欲明經者宜先讀此)
許衮(字公儀燕人雍熙中為均州防禦判官郡將表其能狀拜太子右贊善大夫判蘇州時江南之)
(地始歸朝廷宿政如棼衮善理之就進殿中丞)
許宣平(歙縣人景陽中隠於城陽山南塢絶粒不食顔如四十許人行及奔馬時負薪賣於市嘗)
(獨吟曰負薪朝出賣沽酒日西歸借問歸何處穿雲入翠微李白入山尋之不見乃題其庵以)
(歸是冬庵為火所焚遂不見後百餘年至咸通七年有採樵者見之南山石上)
許儒(叔牙子高宗時為奉常博士初長孫無忌等議祠令及禮用鄭玄六天說後罷六天說正祀昊)
(天乾封初詔祀感帝神州以正月祭北郊儒等議請循武德詔書遂祭昊天上帝及五天帝于)
(明堂)
許渾(字仲晦丹陽人舉進士授太平尉遷監察御史歴郢二州刺史所賦詩號丁卯集)
許稷(字君苗莆田人少因入關遇陳舍人詡等會酒有輕稷語稷投杯憤悱入終南山隠學三年出)
(就府薦遂擢貞元中進士工歌詩嘗為江南春三首詞甚綺麗役歴南省員外郎終衡州刺史)
許世緒(并州人與弟洛仁俱從起晉陽有功世緒累官蔡州刺史封貞定郡公洛仁累官冠軍大)
(將軍)
許淹(句容人多識廣聞精於訓詁與魏洪公孫謨皆以博學名家)
許棠(以晚年登第自得一第輕健愈於少年乃知一名孤進之還丹也)
許孟容(字公範長安人方勁有禮學擢進士憲宗時為京兆尹時神策軍驕恣有李昱者貸富人)
(錢不肯歸孟容捕詰與之期使償京師豪右大震後遷吏部侍郎弟季同京兆少尹)
許紹(字嗣宗安陸人為兒時與高祖同學隋大業末任夷陵通守開倉活流民數十萬王世充簒位)
(以三郡歸唐封譙國公後圖形淩煙)
許智仁(紹長子以紹功推溫州刺史蕭銑將陳普環具大艦遡江略巴蜀紹遣智仁追戰西陵覆)
(其兵擒普環以勲封孝昌縣公終凉州都督)
許圉師(紹子有器幹研涉文義擢進士為相州刺史部内有受贓者不忍按但以清白箴賜之其)
(人感愧卒為廉士龍朔中拜左相卒謚曰簡)
許欽寂(紹之孫字以忠武后時契丹入寇詔為隴山軍討擊使戰敗為虜所擒脅令說安東城下)
(欽寂呼安東都護棐玄珪曰賊朝夕當滅幸堅守賊怒害之贈靳州刺史)
許遠(新城人相許敬宗孫也祿山反或薦遠於玄宗召拜睢陽太守適張巡將兵三千至遠與合兵)
(拒賊自以材不及巡請稟軍事一切推決而專治軍糧戰具被圍數月食盡士多餓死存者皆)
(痍傷氣乏遠與巡議曰睢陽江淮保障也若棄之賊乘勝鼓而南江淮必亡且率饑衆必不達)
(十月癸丑城陷與巡俱被執時安慶緒在洛陽尹子竒械送其所至偃師以不屈死)
許法真(至孝親喪廬墓有甘露嘉禾之祥天寶中表異其廬拜文館直學士)
許欽明(欽寂弟武后萬歲通天元年為凉州都督嘗輕騎按部會突厥默啜兵奄至被執賊與皆)
(至靈州使說之降欽明至城下呼曰我乏食有美醬乎有粱米乎并乞墨一枝時賊營四面阻)
(水惟一路得入欽明欲選將練兵乘夜襲賊也而城守無悟其說者遂見害)
(五代)許仲宣(字希粲青州人漢乾祐中登進士第時年十八周顯德初解褐授濟隂主簿仲宣性寬恕)
(倜儻不檢有心計累官知河南遷給事中卒)
許延祚(知常熟遂家焉後孫式登景祐進士第官至禮部尚書)
(宋)許規(貴池人遠四世孫嘗寓宣州客邸旁舍客有病者乃建康人規為請醫終不愈其人因以囊中)
(金百兩付規託以後事規為之棺殮併以餘金還其家人稱為長者)
許迥(祁門人南唐時士以權利輿服相誇迥獨甘貧自守王師伐金陵從兄逖護北城逖被傷謂迥)
(曰吾將死事汝回慰吾親迥以身蔽逖逖曰君親忠孝吾與均有何不可迥乃去逖後仕宋迥)
(終不仕老于淮上)
許俞(迥從子少喪母事父以孝聞父年八十謂俞曰見汝登科吾歿無憾大中祥符五年登第授潯)
(陽從事未幾父卒哀毀幾滅性每經父遊歴處必涕泣竟日服闋授揚州從事)
許逖(字景山祁門人遠五世孫少在江南數上書言事擢校書郎遂遷侍御史李氏國除入宋以族)
(北遷獻其文得召試為汲尉冠氏主簿二歲縣民七百人詣京師願得以為令遷校書郎知縣)
(事數上書太宗論北邊事時趙普為相四方奏疏不可其意者悉投二甕中甕滿輒出而焚之)
(獨稱逖為能)
許載(字德輿萍鄉人端拱二年登甲科先是嘗與王欽若御試因醉再試又中作詩寄親友有只把)
(文章謁帝居便從平地躡空虚之句終都官員外郎知歙州)
許洞(字淵天吳興人父仲容太子洗馬洞性疎雋幼習弓矢擊刺之伎長折節勵學咸平初進士為)
(雄武軍推官後免官歸尋召試中書改烏江縣簿有集一百卷)
許申(字維之潮陽人咸平中陳堯佐通判潮州申以布衣見與語竒之及觀所為文益加器重祥符)
(初舉賢良天子東封獻賦頌者數百人召試三人申在列學士院第其文擢申第一授將仕郎)
(秘書省校書郎蓋特恩也出知相州鄴縣遷知韶州更吉建二州歴廣西提點刑獄改江西湖)
(南路轉運使終刑部郎中嘗因災異言事極詆時弊凜然有直臣風申為人姿宇軒特識見通)
(敏讀書一經目終身不忘為文淵洽温潤切靡端正根于所養云申之子因仕至太子中舍孫)
(三人聞誨衞尉寺丞聞義國子監博士聞一登皇祐進士曾孫珏娶太宗曾孫女德安縣主授)
(左班殿直許并登元豐進士五世孫居仁居安同登元符進士珏子仲禮仕至武節郎八世孫)
(騫登紹熙進士騫弟宣亦登進士自申而下仕總文武四十有一人焉)
許驤(字允畀荆州人風骨秀異十三能文善詞賦初詣貢部與呂蒙正齊名擢進士歴官御史中丞)
(用法寬恕時稱仁厚長者子宗夀殿中丞)
許元(字子春規曾孫宣城人初以父蔭入官累遷國子博士范仲淹以元長於理財薦擢江淮發運)
(判官尋為發運使發千艘浮江而上京師足食遷戶部郎中天章閣待制)
許遂(字伯通宣城人夙喪父事母以孝聞里人各勵其子輒曰汝獨不慚許伯通乎弟逖官至員外)
(郎子俞知大治縣民甚德之)
許幾(貴溪人少以諸生謁韓琦于魏琦勉入太學擢第知南陵縣還民之託僧尼為姦者數百人以)
(寶謨閣待制知鄆州梁山濼多盜幾籍為保使晨出夕歸否則以告輒窮治無脫者幾有吏幹)
(善理財嘗四入戶部官至尚書)
許抗(南城人皇祐間進士嘗知彬州鑿湖千餘頃民賴其利官至福建轉運使)
許將(字沖元閩縣人嘉祐中登進士第一授僉書昭慶軍判官代還當試館職辤曰願以守選餘日)
(讀所未見書後為右正言直舍人院判流内銓皆神宗特命仕至門下侍郎卒諡文定子份龍)
(圖閣學士)
許彥先(始興人累官殿中丞遷廣轉運使許致紹聖中進士許彦博治平中進士許牧政和中進)
(士許安世紹聖中進士皆其族也)
許懋(字敏修仙游人慶歷間登進士第元豐中為兩浙轉運副使衢民坐私釀久繫不決懋至為明)
(其冤悉出之民感恩競詣佛寺飯僧祝夀時甘露降于州人謂德政所感作甘露頌遷左司郎)
(中除直秘書閣知福州)
許稹(兄程與從子章同登慶歷二年進士終尋州司戶參軍稹第景祐五年進士歴都官郎中通判)
(德州仁宗朝舉天下廉吏凡四十九人稹其一也除監察御史未造朝而卒該致仕恩國初凡)
(該致仕者差官未到不敢斂子巽曰人子不能自致功名希致仕恩以累亡者可乎鄉人賢之)
(稹三子巽賁異孫堯夫堯臣皆相繼登第從子章字潛道第慶歷二年進士歴官知建州除屯)
(田郎中為政能治繁劇而不問苛細所至有聲由筮仕至即位薦之者凡五十二人官終朝奉)
(郎)
許遵(字仲塗泗州人第進士又中明法擢大理詳斷官知長興縣及宿州登州後判大理寺熙寧間)
(出知夀州又知潤州提舉崇福宮致仕遷至中散大夫)
許均(開封人以應募征遼州有功補武騎十將累官永興軍團練使有勇略所至輒立戰功幼子懷)
(德累官殿前都指揮使卒贈侍中諡榮毅)
許懷德(字師古均子善騎射為東西班殿侍以戰功累遷殿前都指揮使年八十猶生子筋力過)
(人卒贈侍中謚榮毅)
許安仁(字仲山少從蘇軾學詩有聲稱晩以累舉授官政和間為順昌尉甚得士民之譽)
許景衡(字小尹瑞安人兄景亮嘗上治說二十篇不報遂歸隠景衡從學于程伊川元祐中進士)
(高宗時為尚書左丞金人南侵景衡請幸建康黃潛善等惡其異已譖罷之卒于京口諡忠簡)
(景衡志慮忠純遇事敢言既沒高宗思之)
許份(字子大崇寧中擢甲科知鄧州政尚寬厚郡有百花洲建堂其上與民同樂值歲饑公置場給)
(食全活飢民二萬九百有竒去之日百姓遮遒拜泣方之召父杜母上聞之曰許將之子賢能)
(世其家)
許忻(拱州人宣和三年進士高宗時為吏部員外郎是時金使張通古在館忻上疏極論和議不便)
(疏入不省後忻乞外補授荆湖南路轉運判官謫知撫州起至邵陽卒)
許叔微(真州人篤志經史尤邃於醫建炎初大疫叔微親行里巷為之診療所活甚衆夢神人曰)
(上帝以汝隂功錫汝以官因留語云藥市收功陳樓間阻當上呼盧喝六作五後第六人登第)
(陞第五人在陳祖言樓材之間)
許翰(字崧老襄邑人元祐三年進士累官翰林學士同知樞密院高宗時拜尚書右丞終資政殿大)
(學士翰通經術正直不撓歴仕三朝致位政府論議剴切然横遭口語志卒不展所著有論語)
(解春秋傳)
許尹(字覺民樂平人政和初登進士歴知興化永處柳卭五軍州皆有善政高宗時攝蜀帥甚得人)
(心遷司農卿總領川賦以便宜積財榖孝宗即位上疏乞延儒臣講求治道尋以敷文閣待制)
(致仕有文集數十卷)
許直可(東陽人紹興間進士有才行為建康教授子中應繼登進士為光州定城令孫履闕正孫)
(彦知嘉定進士為澧州石門令三世登科鄉邦榮之)
許及之(字深甫永嘉人隆興初進士為右拾遺使金不屈遷太常少卿朱熹嘗為林栗所誣及之)
(為上疏伸之後知樞密院兼參知政事)
許潭(字彥恭性孝有卓行大觀間舉八行衆曰無踰潭矣子中登進士官會修所進校勘御前史籍)
(兼東宮翊善出知處桂二州時有警旨令中與岳飛并力勦之以功進直寶文閣歴數州懋有)
(政績)
許亢宗(政和間進士授博士同編修九域志轉太常遷司封員外郎充使金使夾攻之捷金雖歸)
(我幽燕實謀薦食使還以聞官終寶文閣)
許摶(字公執莆田人宣和中在太學時秦檜弟棣犯學規王晞亮充直學申堂司檜充有官學錄折)
(簡為棣援摶曰事到堂上豈容私檜悒悒而去其從摶歴館職除監察御史出知撫州嚴州會)
(檜當國改祠遁跡特然自立)
許文蔚(字衡甫休寧人幼貧苦學嘗從朱熹呂祖謙游紹興庚戌以上舍擢第教授通州又為海)
(陵丞時有旨審察文蔚恥於干進杜門不出者六年朝廷嘉其恬退累遷著作郎卒于家)
許巽(字少楊仙遊人乾道中舉進士知歸善縣尉有捕民為盜者賂郡守必欲成賞巽驗非實格不)
(行守不能強歴秘書郎知滁州屬吏畏服不敢受賕除提點成都路刑獄固辭乞除知漳州未)
(上召赴行在卒巽居官所至以廉潔稱人號耐貧先生)
許叔度(字端大寧德人淳熙七年鄉舉嘗著江東十論推原三國六朝離合之由臞軒王邁為之)
(註亦工詩叔度兄弟五人俱有才名)
許升(字順之同安人朱文公為同安簿從游最早恬澹寡欲切問近思文公語錄載其問答之語為)
(多文公去任復從游于建陽其學益進及卒文公深惜之為文以祭今配饗於文公之祠)
許浹(知萬安縣興學除弊愷悌之化比屋相尚郭帥元為撰許公十政詩刻石)
許彪孫(理宗時瀘州制置司參謀知州劉整欲叛降元召彪孫草降文彪孫不從合門飲藥死)
許知新(淳熙間令象山治尚寬和為民興利開千丈馬岡瑞龍三河以灌下涇之田利甚溥焉)
許錫(淳熙登第令建昌守興國以真德秀薦除夔路運判所在多可紀在夔黜貪墨奏罷鼓鑄民忻)
(然若更生入為刑部郎中投劄論政弊言激切忤時竟得請老歸所著有家帚集)
許克昌(字上達華亭人紹興末舉進士第一累官右正言時松江新涇堰閘為海水延入蘇湖境)
(上為民患克昌請于朝移堰入運港以避潮勢由是三郡之田得免鹹潮浸灌之患)
許奕(簡州人慶元五年擢進士第一授東川節度判官韓侂胄議開邊奕貽書曰今日之勢如氣僅)
(屬不足以當寒暑之寇以給事中使金金人禮迓甚恭後以寶謨閣直學士知潼川府奕在朝)
(論諫甚多帝嘗稱其骨鯁天性孝友通籕隷書所著有毛詩說論語尚書周禮講義)
許沆(瀘川人累官至太府少卿性孝善文詞有章奏賦詠雜著三十卷)
許儉(字幼度閩淸人朱文公門人儉不蓄私財不置私器三世不分異庭無間言鄭性之大書孝友)
(二字以扁其堂)
許堪(金華人端平中知泰州大增治城濠又創堡城於城北淳祐中敵哨至以濠深不敢覘城堪之)
(功也)
許巨川(字東甫溫陵人嘉定進士其學得伊洛紫陽之傳初董教廣祥篤志訓誨學者有所矜式)
(人多感之終東莞令)
許子良(字肖說東陽人嘉熙間舉進士年已五十餘矣調餘姚簿未上用宰相喬行簡薦歴太學)
(博士請外出知饒州改知台州)
許應寅(字春伯平江人與弟應廷俱有時名俱登紹定二年進士春伯尤以操行著張萬全守岳)
(擬以學行宜列鄉賢)
許之選(字叔仁臨川人開禧元年進士授南雄州教官時峒寇偪城守倅欲弃城去之選毅然率)
(同僚閱丁壯繕守備城外避寇者至即納之寇遂引去後魏了翁薦諸朝授泰和令邑有巨奸)
(戕民撓政捕寘獄盡得其奸狀抵罪豪民懾焉再知懷安縣有惠政陞九江通判卒)
許騫(中之八世孫登紹熙二年進士乙科為惠州府推官調南恩僉幕居官有守遇事不詭隨丁父)
(憂歸卒于家年三十九官終從仕郎)
許知言(閩清人兄逢言弟知白知什知億俱業詩書母病知言兄弟昕夕不離側越三月藥弗效)
(知言乃齋戒籲天刲股烹調以進母病遂愈年七十始卒知言兄弟哀毀踰禮俱然香於臂冀)
(以資其冥福進士許叔度為立傳刻于藥師院後知億子禹錫請改其里為孝順從之)
許月卿(婺源人父大寧有學行嘗教月卿曰段秀實笏擊朱□顔杲卿面折祿山簡冊有光精爽)
(如此惟爾英烈追配古人此高宗皇帝追贊李若水詞也小子識之後月卿登第攻擊權貴無)
(少顧忌數上書斥丁賈奸邪出佐江西漕宋亡三年不言雖言亦如病狂卒年七十謝疊山嘗)
(書其門曰要知今日謝枋得便是當年許月卿)
許孔明(字元熙祁門人嘉熙間太學生理宗幸太乙宮伏闕上書諫游幸并言賢否混淆丞相丁)
(大全燮理失道上嘉納之仕終宣教郎)
許炳(字仲明平江人通春秋登嘉定進士授寧鄉縣尉時人稱其廉未終任卒無以為斂)
(金)許安仁(獻州交河人幼孤能刻苦讀書善屬文登大定中進士調河間主簿以廉平見稱累遷翰)
(林修撰後為澤州刺史嘗作無隠論十篇上之卒諡文簡安仁質實無華澹然有古君子風)
許古(安仁子明昌中詞賦進士貞祐初自左拾遺拜監察御史時宣宗遷汴信任高琪無恢復之謀)
(古上疏甚切遷侍御史哀宗即位遷左司諫未幾致仕)
(元)許義夫(碭山人為夏邑縣尹每親詣鄉社教民稼穡見民勤者賞之惰者罰之境内豐足後為豐)
(丘尹值羣盜劫掠州縣義夫單騎出郊力言豐丘邑小民已驚竄幸無入吾境民獲免于難)
許楫(忻州人幼從元好問學年十五中詞賦選又舉賢良方正孝廉累官陜西道勸農使江西按察)
(使歴徽州東平兩路總管所至皆有循良之政)
許熙載(湯隂人博古通今事母以孝聞仕為會福院照磨能以儒飾吏嘗病古人遺教雜見于禮)
(書漫無綂紀及輯為女教書後開義學以教鄉人所著有東岡小藁)
許有壬(熙載仲子幼穎悟一目讀書五行延祐中進士累官集賢大學士改樞密副使拜中書左)
(丞歴事七朝垂五十年遇國家大事無不盡言且善筆札工詞章所著有至正集卒諡文忠兄)
(有恒歴官大理路知事弟有儀經筵檢討有孚湖廣儒學副提舉)
許廣大(字具瞻天台人登進士第授慶元路昌國州判官再授武義縣尹俱以廉能聞調知鄞縣)
(平差役嚴程限有訴訟必親辨析吏莫能售其姦十三年夏旱躬禱天井龍潭泣拜良久龍扵)
(中流出一爪拏巖石上光耀閃爍衆皆褫魄下山未半雷雨大至廣大冒雨露跣匍匐入城明)
(日四郊霑足民歌頌之)
許衡(河内人號魯齋幼嗜學穎悟不凡及長經傳子史禮樂名物星歷兵刑食貨水利之類無所不)
(通仕為集賢大學士兼國子祭酒累遷中書左丞追封魏國公諡文正以道學鳴有文集傳世)
(從祀孔子廟庭子師可廣平路總管師敬西臺中丞)
許則祖(樂平人性剛健至正間亂兵四起則祖倡義兵恢復德興縣後屢戰勝一日追賊馬陷濘)
(泥中遂遇害事聞謚忠顯)
許謙(字益之金華人父觥淳祐進士未顯而沒謙自幼力學於書無所不讀聞金履祥道學往從之)
(以求聖賢之心晩年四方來從者數百人然素志沖澹恬不近名世號白雲先生所著有詩集)
(傳四書叢說)
許維禎(遂州人至元中為淮安判官屬縣鹽城有二虎為害維禎默祈神祠一虎去一虎死祠前)
(境内旱蝗禱而雨蝗亦息是歲冬無雪民多疾維禎祈之雪深三尺朝廷聞之褒奬其事)
(明)許顒(高邑人幼穎悟為人剛直洪武初以李思齊薦召問時務應對稱旨拜監察御史病卒二妾陳)
(氏牛氏皆經死事聞旌為雙節)
許存仁(謙子國初召至京師與語大悦入傅皇太子晉國子祭酒備顧問最見禮遇出入兩宮垂)
(十年自稽古禮文之事至于人材進退時政弛張無不預議)
許廓(字文超襄城人魁偉倜儻博涉經史善草書洪武己夘舉人歴任工科給事中勵志勤慎累遷)
(工部侍郎出撫鄉邦流民人賴以安官至兵部尚書)
(明)許瑗(字栗夫樂平人兄琮博學善詩元至正中兩舉于鄉皆第一會試不第放浪吳越間本朝初求)
(賢瑗與宋濂同赴召奏對稱旨授博士留帷幄中參預謀議尋命知太平府瑗至勵士卒修城)
(池撫黎庶陳友諒攻太平府拒守彌月城陷被執不屈死之追封高陽郡侯)
許思温(字叔維吳縣人洪武中以貢入太學選署刑部即除御史陞按察副使改署大興縣永樂)
(初陞刑部侍郎轉吏部署尚書事洪熙初贈尚書官其子俊為太僕寺丞)
許溥化(字次誠婺源人元季率義兵保鄉閭遂奉省檄命領屯兵國初歸附授院判汪同下管軍)
(鎮撫董築星源翼城從攻樂平至太陽埠軍潰庚子歲隣寇作族人被害兄商野亦遭寇執溥)
(化以財力援脫兄厄會駙馬王克恭來鎮仍命總戎隨征昌化宣城開設德興縣治越五年辭)
(歸事兄如嚴父王克恭扁其堂曰庸敬)
許伯旅(字廷慎泉溪人洪武初由選貢官刑科給事中以詩名時稱為許少杜所著有介石稿林)
(公輔嘗見其感興諸詩問其得何法而然廷慎曰法可言也法之意不可言也上士用法得法)
(之意中士守法得法之似吾詩幾用法矣識者以為不妄云)
許子模(字時範廬陵人洪武丁丑進士歴翰林檢討)
許方(洪武中知南昌府盡心民事勸課農桑尤惓惓于學校嘗夢一儒者曰吾廬冐風雨久矣冀太)
(守修之莫詳所以及見徐孺子像方悟遂葺其亭)
許繼(字士修寧海人國初為儒學訓導年僅三十有七大都安貧守道之士也方正學銘其墓曰孝)
(孺有篤志尚德之友曰許君喜為詩其高妙處有魏晉人格韻自號觀樂生)
許庸(永樂初知會昌蒞政公勤庭無滯訟遇編徭賦其貧者驗丁役力富者驗實供需民多樂於趨)
(事邑無異議在任八年修學舍勵生徒積年逃卒皆聞風自首及去任民皆思慕焉)
許銘(南昌人永樂四年進士宣德初為浙江按察副使持憲嚴明豪貴人不敢干以私而興利除害)
(民皆感服嘗上言備邊禦戎理兵足食事上嘉納之)
許彬(字道中寧陽人永樂乙未進士累太常卿景泰中議遣大臣迎駕朔漠彬毅然請行曰主辱臣)
(死分也敢靳一死卒能以大義折辨奉駕以還然濱於不測者屢矣以是受知英廟進禮部侍)
(郎兼翰林學士文淵閣視事嘗薦王鈜商輅等起用及劾石亨專横調南京禮部未幾左遷陜)
(西參政亨敗乃復官彬器量弘達學問醇正著詩文二十卷東人稱為東魯先生卒贈禮部尚)
(書諡襄敏)
許逵(字汝登固始人正綂戊辰進士授樂陵知縣平流賊有功陞山東僉事歴江西副使宸濠之變)
(不屈被害贈都御史禮部尚書諡忠節子瑒承蔭中武舉錦衣都指揮同知逵神清氣朗風格)
(迥異守樂陵計戰楊莊人固知其有死義之忠也備兵江西密疏當道訓練土兵使當事者蚤)
(然其計事勢當不至此臨刑之言聽者無不凜凜常山睢陽徇國之烈豈是過哉)
許璞(鳳翔人發解舉首授文學官正綂六年薦陞仁和知縣公平廉慎輕徭薄斂民懷其德及卒于)
(官貧無為殮民爭賻之仍為木主于本縣土神祠祀之)
許仕達(歙縣人景泰初巡按福建時兵荒之餘仕達欲裁省郡縣冗費以紓民力乃創置簿籍官)
(識以印章分給縣各里凡里中供應所出多寡皆令長里者自書於籍按臨所至輒取而稽考)
(焉自是郡縣有所畏憚科徵頗省居一年與巡撫大臣可否事交上章爭辨有旨命仕達還朝)
(閩之耆老相率詣闕乞留之因命復巡按一年仕達按問風采凜然後陞福建布政司參政聲)
(望遂減)
許進(字季升靈寶人成化丙戌進士授御史仕至太子少保吏部尚書忤瑾削籍尋復職致仕卒贈)
(太子太保諡莊毅子八人詩鄉貢士任知府誥南京戶部尚書博學能文謚莊敏贈太子太保)
(讚少保兼太子太傅吏部尚書文淵閣大學士諡文簡稱名臣論太子太保兵部尚書有才略)
(進器宇魁岸抱負甚偉議論洶洶出若無不可為者法尚嚴峻凡有請託多拒不行見者敬而)
(憚之崔後渠評進德有曰昌言直道推賢敢為人咸以為名言)
許淳(字文原成都人成化丁未進士歴布政)
許銳(登州衞人成化中進士為監察御史孝宗初中侍梁方陳喜韋興輩柄權亂政銳再劾罷之時)
(臺閣條詔阻塞言路乃力陳其奸以修省事劾罷閣老劉吉徐溥監事李興郭鏞及按口北條)
(陳處置邊務六事陳言時政十二事俱得允行改按南畿適星變上言弭災八事後出僉山西)
(按察事時兄鉞以國子生養於家陳情終養代兄疏凡三上未允憂鬱成疾卒)
許讚(字廷論進子弘治丙辰進士授御史改編修忤逆瑾調知縣陞僉事歴少保兼太子太傅吏部)
(尚書文淵閣大學士忤張桂致仕隆慶中謚文簡讚為吏部恭慎小心守法不敢任喜怒進退)
(人平居簡易至大黜陟秉正不阿世廟嘗稱讚端愼獨為貴溪分宜所持不得盡行其志惜哉)
許欽(績溪人家貧性孝年十六教授於鄉兄弟貧以己田讓之獨養父母有疾湯藥唯謹告天求以)
(身代母方卒貸葬廬墓側知縣郭絍舉充生員父寬繼沒因病稿葬結廬守哭人不忍聞弘治)
(中奏聞旌表)
許銘(字德新宛平人弘治己未進士歴都御史)
許廷光(字本棟湯隂人弘治己未進士歴都御史)
許成名(字思仁聊城人正德辛未進士第二歴禮部侍郎)
許宗魯(字伯誠長安人正德丁丑進士嘉靖初任湖廣提學僉事剛明峻潔不為權勢所屈博學)
(能詩文所取皆知名士擢山東副使朝議宗魯宜作人復改湖廣提學教人務要以身表率而)
(痛抑其浮誕竒險之習至于考校黜陟之際一以至公三年召為太僕少卿進僉都御史虜犯)
(畿北復起駐昌平尋免歸)
許相卿(字台仲海寧人嘉靖己丑進士歴兵科給事中侃侃直言以病告歸四十年足跡不入城)
(府屢薦不起蓋簡亢貞諒之士也)
許應元(字子春錢塘人嘉靖壬辰進士歴官布政使有陭堂集弟應亨甲辰進士歴郎中)
許穀(字仲貽號石城上元人嘉靖乙未會試第一初仕計部改儀部轉天曹郎以文選遷南京尚寶)
(卿謫浙江運副起為江西提學僉事仍遷南尚寶卿放歸)
許邦才(字殿卿歴城人嘉靖癸卯鄉試第一累會不第受官州刺史後遷德府長史有才名)
許初(字元復號高陽長洲人嘉靖中應貢歴南太僕寺主簿陞湖口知縣不之任歸老于家初頗自)
(高伉不屑下人有文學工大書亦不輕與人書)
許紳(南京人質實謹厚不喜交游以醫術仕至工部尚書掌太醫院事嘉靖西苑宮人之變聖躬甚)
(危紳用桃仁紅花大黃諸下血藥藥進紳自分不效必自盡賴天之靈辰時進藥未時上忽作)
(聲起去紫血數升申時遂能言又三四劑平氣活血聖躬遂安加紳宮保後數月紳病上遣人)
(視之曰臣必不復起曩西苑用藥驚憂所致至今神魂不寧百藥不效臣即死主上萬夀死無)
(憾竟以此病卒上憐之恤典甚厚)
楚(羽音江陵鬻熊封楚其後以國為氏)
(上古)楚老(古賢者)
(周)楚丘(魯文公十八年春齊侯將伐魯戒師期而有疾醫曰不及秋將死公聞之卜曰尚無及期惠伯)
(令龜卜楚丘占之曰齊侯不及期非疾也君亦不聞令龜有咎二月丁丑公薨五月齊人弑懿)
(公)
楚隆(趙襄子家臣)
楚忌(印藪)
(宋)楚昭輔(字拱辰宋城人有才幹善心計初隷太祖麾下陳橋推戴時遣入京安母後累官樞密使)
(性勤介人不可干以私卒贈侍中從孫隨咸皆進士及第)
楚執柔(政和三年癸巳丞江隂縣善知水道嘗治横河市墩新河代洪港使水疏而不壅節而不)
(濫白鹿化成等十鄉之田頻苦旱澇盡除其患農田資利計畝凡六千五百七十三頃有畸)
楚匽(乾道六年知博白縣)
楚建中(字正叔洛陽人舉進士知榮河縣民苦鹽稅不平建中約田多寡以為重輕累官陜西都)
(轉運使知慶州江寧成德軍以正議大夫致仕文彥博元祐初薦為戶部侍郎不拜)
楚公輔(驍騎上將軍)
楚衍(開封人少通四聲字母又於九章緝古綴衍海島諸算經尤得其妙明相法及聿斯徑善推步)
(隂陽星歷之數間語休咎無不中自陳召試宣明補司天監學生)
(元)楚鼎(世祖時始受符印十八年東征日本鼎率千餘人從左丞范文虎渡海大風忽至船壞鼎挾破)
(舟版漂流三晝夜至一山會文虎船因得達高麗之金州合浦海屯駐闕)亦漂泛來集遂領
(之以歸)
(明)楚岳(洪武初知湖州府有惠政郡中多所修造題扁尚存)
楚樟(朝城人父惟善學冠一時仕元為翰林學士樟性資明敏博通經書洪武初以明經舉任本縣)
(訓導教人有法士多成材秩滿陞詹事府丞)
楚智(驍將洪武中數從宋國公凉國公出塞有功歴陞都指揮使北平尋召入京從曹國公統騎卒)
(遇靖難兵輒奮力戰夾河之役被執不屈死之)
楚淦(河南人永樂進士)
楚荆瑞(河南人成化進士)
楚書(字國寶江都人嘉靖癸未進士歴右僉都御史)
汝(羽音江陵殷賢人汝鳩之後又望出潁川渤海)
(周)汝叔齊(晉大夫君子謂叔侯于是乎知禮)
汝寬(諫魏舒曰願以小人之腹為君子之心)
(漢)汝郁(字叔異陳國人和帝朝賈逵薦之累遷魯相以德化人流民歸者八九千戶)
汝隨(長水校尉)
汝猷
汝驩(見印藪)
(宋)汝顔(安岳人舉進士調鳳州幕職年未及請致仕仁宗嘉其蚤退特授太子舍人)
汝孝恭
汝孝隆(普州人登進士第)
汝為(豐縣人建炎中陳邊事假開州刺史使金兼致書劉豫豫誘以官固辭以機密歸報朝廷後亡)
(歸獻恢復方略又上丞相書三要秦檜欲械送金人乃變姓名入蜀所著有忠嘉集)
汝日休(薊州人登科)
汝華然(榮昌人乾道進士)
(明)汝楫(字濟川吳江人景泰舉人府同知)
汝泰(字其通吳江人弘治丙辰進士歴知府)
汝訥(字行敏吳江人由舉人弘治中授中書舍人歴南京兵部郎中善楷書出知南安政尚簡易民)
(稱不擾)
汝齊賢(字懋思吳江人嘉靖甲辰進士歴知府)
所(平原虞衡主伐木之官聞聲以為氏)
(周)所華(宋大夫)
(漢)所輔(安帝時劇賊畢豪等入平原界縣令劉雄將吏士乘船追之與賊合戰雄敗執雄以矛刺之時)
(小吏所輔前叩頭求願以身代雄豪等縱雄而刺輔貫心洞背而死東郡太守捕得豪等具以)
(狀上詔書追傷之賜錢二十萬除父奉為郎中)
所忠(武帝時為諫議大夫司馬相如病上使所忠往收遺書得書言封禪事)
(明)所銘(成化間玄鍾千戶所千戶)
巨(出南昌見姓苑)
(漢)巨武(東漢人為荆州刺史)
巨覽(順帝時梁商辟為掾吏與李固齊名)
(南北)巨尉(孝友)
(宋)巨師古(高宗時為綂制官討戚方三戰三勝)
巨賓(殿前左翼軍)
巨光遠(長汀人嘉定進士)
(金)巨楫
(遼)巨構(平谷人第進士累遷横海軍節度使寬厚廉慎所治以鎮靜稱世宗嘗曰巨構外淳質而内明)
(悟鮮有及之者)
(明)巨淵(蒲城人洪武中任四川僉事)
巨禮(昌黎人洪武中任太僕寺丞)
巨敬(平凉人建文中為監察御史改戶部主事靖難後不屈死)
巨鯨(靈臺人任監察御史死于靖難)
巨泰(藍田人弘治中任通州判官)
巨鰲(懷遠人貢士萬歷中夀張丞)
莒(嬴姓伯益之後封于莒其後以國為氏)
(周)莒伯(楚大夫)
(漢)莒誦(緱氏令)
圉
(周)圉合陽(楚大夫)
(漢)圉良卿(印藪)
序
(周)序點(侍孔子)
(漢)序淵
緒(韻會云緒綂系也又姓也)
(明)緒珊(成都人永樂舉人)
緒紀(馬平人弘治舉人)
緒東山(馬平人舉人嘉靖中任高安知縣)
處(上聲望出潁川沛國)
(周)處子(辨士也著書九篇)
(漢)處興(北海太守)
(晉)處桂
處就(陳留相潁川人)
(南北)處德義(沛人)
女
(殷)女鳩
女方(賢人見史記)
女叔寬(晉大夫)
旅(周大夫子旅之後出南安又云亞旅官名以官為氏)
(漢)旅卿(功臣封昌平侯)
旅羆(共侯封四代)
挧(見姓苑)
(漢)挧丹(陳留人)
筥
(漢)筥光(印藪)
舉(見姓苑)
(音舉見直音)
叙(見姓苑)
(音魯見直音)
與(見姓苑)
衙(尤韻牛加切此音語姓苑云縣名在馮翊又姓)
㔱(音語見直音)
萬姓綂譜卷七十六
卷七十七
萬姓綂譜卷七十七明淩迪知撰
上聲
七麌
杜(京兆商音祈姓帝堯劉累之後在周為唐杜氏成王滅唐遷封杜伯為宣王所滅杜洩奔魯因氏焉又望)
(出晉昌襄陽)
(周)杜康(善造酒酉日死故造酒忌酉)
杜原款(太子申生之傅以驪姬譖被殺)
杜伯(宣王時人無罪見殺其友左儒爭之而死)
(漢)杜鄴(字子夏内黃人為凉州刺史蒞政寬厚不尚威嚴元夀初加后父孔鄉侯爵臨封日食鄴正言)
(極論陽尊隂卑禮明三從之義昔鄭伯隨姜氏之欲終有叔段之禍襄王迫惠后之難而遭居)
(鄭之危不可不戒也時不能用)
杜周(武帝時為廷尉二子夾河為郡守家貲累鉅萬)
杜林(字伯山扶風茂陵人父鄴林博洽多聞時稱通儒初客河西迫于隗囂而不屈節弟成卒聽持)
(喪歸遣刺客楊賢遮殺之賢見其身推鹿車自載弟喪嘆曰我雖小人何忍殺義士因亡去光)
(武召為侍御史引見問以經書時議郊祀多以漢當祀堯林曰漢業特起功不緣堯故曰杜林)
(駁堯累官至大司空)
杜喬(字叔榮林慮人少為諸生舉孝廉辟司徒楊震府遷南郡太守轉東海相入拜侍中時梁冀專)
(權喬正色不撓卒為所害)
杜密(陽城人為人沈質為司徒胡廣所辟遷北海相宦官子弟為令長姦惡者輒按捕之行春到高)
(密見鄭玄知其異器即召署郡職後拜太僕黨事既起免歸本郡與李膺俱坐而名行相次故)
(時人稱李杜焉)
杜詩(字公君河内汲人性至孝初為郡功曹以公平稱光武知其才拜成臯令遷南陽太守以誅暴)
(立威省愛民役造作水排鑄為農器百姓便之時人方為召信臣南陽語曰召父杜母及卒貧)
(困無田宅喪無所歸事聞詔使治喪郡邸贈絹千疋)
杜夔(字公良河南人以知音律為雅樂郎中平五年以疾去官司徒禮辟不就奔荆州劉表令與孟)
(曜為漢主合雅樂樂備表欲庭觀夔止之)
杜延年(字幼公南陽杜衍人父周武帝時御史大夫延年寬厚明法律昌邑王廢勸霍光立宣帝)
(以定策功封侯益土出奉車駕入居九卿延年卒子緩嗣侯緩六弟五人至大官)
杜欽(字子夏延年子少好經書目偏盲而知名於時舉直言歴陳灾異拜議郎徵詣大將軍王鳳幕)
(府多所匡益兄子業有材能為太常數言得失不事權貴)
杜茂(字緒公冠軍人初歸光武于河北為中堅將軍後拜大將軍擊五校于魏郡清河東郡三郡清)
(靜後累持節率將攻討鎮守北邊定封參蘧鄉侯)
杜篤(杜陵人居美陽延年曾孫吳漢卒光武召諸儒誄之篤時在獄中為誄辭最高帝美之賜帛免)
(刑仕至郡文學章帝時從馬防擊西羌戰歿所著賦誄七言女誡之類凡十八篇)
杜瓊(成都人少受學于任安精究安術累官左中郎將大鴻臚太常瓊為人靜默少言闔門自守不)
(與世事蔣琬費禕皆器重之所著韓詩章句十餘萬言)
杜孝(巴郡人善事母以孝聞母喜食膾杜役于成都買魚盛于竹筒以草塞之投于中流祝曰願母)
(得此食婦汲于江忽見竹筒横來觸岸異而取之見二魚曰吾夫所寄熟以進姑聞者歎其孝)
(感)
杜度(字伯度東漢人與崔寔皆工草書張伯英自云崔杜不足謂度與寔也)
杜根(字伯堅潁川人性方好絞直舉孝廉為郎中上書直諫鄧太后歸政太后大怒令撲殺之得蘇)
(逃為酒保十五年太和後拜侍御史年七十八卒)
(三國)杜襲(定陵人祖根襲始依劉表知其不足托遂還鄉里曹操以為西鄂長魏建國為侍中明帝時封)
(平陽鄉侯)
杜微(涪城人諸葛亮領益州妙簡舊德選為主簿微固辭轝而致之求歸亮曰君但當以德輔時不)
(責以軍事何為求去乃拜諫議大夫以從其志)
杜撫(武陽人受業于薛漢定韓詩章句後歸鄉里教授沈靜樂道舉動必以禮其所作詩題文約義)
(通學者傳之曰杜君法云)
杜宇(古蜀主也蜀嘗大水宇與居民避水於長平山後鱉靈開峽治水人得陸處宇禪位與之自居)
(西山道成昇天)
杜畿(字伯侯杜陵人少孤繼母苦之以孝聞年二十為郡功曹決遣繫獄魏武以為河東守治為天)
(下最後封豐樂侯子恕太和中為散騎黃門侍郎)
(晉)杜預(字元愷畿孫博學時號杜武庫武帝時為河南尹荆州都督羊祜舉預自代拜征南將軍以平)
(吳功封當陽侯嘗作春秋左傳集解)
杜錫(字世嘏預子仕西晉惠帝遷太子舍人太子遹遊戲無度屢諫患之置鍼于錫常坐氊中刺之)
(流血後廢太子為庶人)
杜乂(字弘理預之孫美姿容王逸少目之曰膚如凝脂眼如點漆神仙中人也劉琰曰䘙玠神竒杜)
(乂形清蚤卒)
杜夷(字行齊少而恬泊操尚貞素居甚貧窘不營產業博覽經籍百家之書算歷圖緯靡不畢究寓)
(居汝潁之間十載足不出門年四十餘始還鄉里閉門教授生徒千人元帝時為國子祭酒)
杜軫(成都人察孝廉除建寧令導以德政風化大行夷夏悅服秩滿將歸羣蠻追送賂遺甚多軫無)
(所受累官遷尚書郎)
杜烈(軫之弟歴平康安陽令明于政事所居有異績遷衡陽守聞兄軫亾因自表兄子幼弱求去官)
(詔轉犍為太守蜀人榮之)
(南北)杜纂(常山人試郡太守以清白名魏明帝初拜清河内史問人疾苦勸督農桑甚有恩紀除東益州)
(刺史清河人三百頌德政乞重臨郡詔許之纂所歴任輕財潔己為百姓所思號為良守)
杜僧明(字洪照廣陵人形貎眇小而有膽氣善騎射陳武帝引為主帥從之征討所向克捷武表)
(為長史仍隨東討以功除南兖州刺史進爵為侯卒贈散騎常侍諡曰威)
杜杲(字子暉杜陵人學涉經史初為修城守屬鳳州人搆亂信洽于人部内無降者開皇初進爵為)
(公)
杜之偉(錢塘人少精敏有逸才十五遍觀文史及儀禮故事仕梁為中書侍郎領大著作陳高祖)
(即位加鴻臚卿遷太中大夫為文温雅博贍有文集十七卷)
杜叔毗(字子弼杜陵人兄君錫為曾榮所誣殺叔毗號泣稱冤白日手刃榮于京城面縛請戮周)
(文嘉其志特命赦之為樂曹參軍後為陳人所擒不屈遇害)
杜稜(字雄盛錢塘人少落泊不為時知頗涉書傳仕陳監義興琅琊二郡文帝嗣位以預建立功封)
(永成縣侯仕至侍中護軍卒謚成配享武帝廟庭)
杜銓(字士衡預五世孫有長者風徵為中書博士器貌魁偉諸杜中稱為長老太武以為宗正送葬)
(鄣南遷中書侍郎)
杜慶(字公良善鍾律絲竹八音靡所不能紹復先代古樂復為大樂令協律都尉)
杜曇永(好仙道玉筍山古名羣玉峰有三十六峰二十四洞洞中有都木坑杏花塢山有赤松峰)
(飛仙峰養素臺乃漢九真人杜曇永蕭子雲煉丹得道上昇之處)
杜慧慶(交趾朱䳒人義熙七年除交州刺史詔書未到其年春盧循襲破合浦徑向交州慧慶乃)
(率文武六千人拒循於石崎破之循晨造南津令三軍入城乃食慧慶悉出宗族私財以充勸)
(賞自登高艦合戰放火箭燒循船衆艦俱燃一時潰散循中箭赴水死遂斬循及父嘏并循二)
(子並傳首京師以功封龍編侯慧慶布衣蔬食儉約素質禁斷淫祀崇修學校歲荒民饑則以)
(私祿賑給為政纖密有如治家由是威惠沾洽姦盜不起乃至城門不閉道不拾遺)
杜崱(其先杜陵人居襄陽父懷瑤少有志節梁天監中有戰功為刺史魏軍復圍南鄭卒諡桓侯崱嶷之)
(弟幼以膽勇稱為新興太守元帝以為武州刺史東征侯景至巴陵景遁至石頭景敗崱入據)
(臺城加江州刺史齊將攻秦州崱破之時長史陸納等叛於長沙崱大敗之後討平武陵王於)
(硤石諡武崱兄弟九人並知名)
杜廣(初為劉景廏卒景問其意廣深叙有條景執其手曰吾久負賢者告其妻曰為女求夫三十年)
(不覺廏中有騏驥於是妻之後廣為商州刺史)
杜嶷(杜陵人父懷瑤為梁秦二州刺史膂力絶人便馬善射敵人憚之號為杜彪仕梁為荆州刺史)
杜驥(字度世兄坦頗涉史傳宋武帝平長安隨從南還元嘉中位青冀二州刺史晩度北入南朝常)
(以傖荒遇之雖復人才可施每為清途所隔坦恒以慨然)
杜恕(字務伯嶷弟太和中為散騎侍郎恕推誠以質不結交援專心向公出為弘農太守)
杜弼(字輔玄幼聰敏家貧無書年十三寄郡學受業同郡甄琛為定州刺史簡試諸生見而策問應)
(答如響大歎異之命其二子楷寬與交任城王澄聞而召問深相嗟歎許以王佐之才)
杜京産(字景齊錢塘人少恬靜絶意榮宦會稽孔覬清剛有峻節一見款交郡召主簿州辟從事)
(稱疾去除朝請不就與同郡顧歡交東山開舍授學後以員外散騎侍郎召京産曰莊生持釣)
(豈為白璧所回辭疾不就)
杜栖(字孟山京産子張融與京產友每相造言論栖常在側融指栖曰昔陳太丘之有元方方之為)
(劣栖出京師從儒士劉瓛受學名儒貴遊多敬待之中書郎周顒與京產書曰賢子學業清標)
(後來之秀刺史豫章王嶷聞其名辟議曹從事仍轉西曹佐竟陵王子良數至禮接京産亡水)
(漿不入口七日晨夕不罷哭不食鹽菜每營買祭奠身自看視號泣不自持朔望節歲絶而復)
(續吐血數升時何胤謝朏並隠東山遺書曉譬誡以毀滅至祥禫暮夢見其父慟哭而絶初何)
(點見栖歎曰卿風韻如此雖獲嘉譽不永年矣卒年三十六)
(隋)杜臺卿(曲陽人父弼仕魏歴官侍御史臺卿博覽書記解屬文初仕北齊齊亡教授鄉里隋初徵)
(拜著作郎嘗采月令推廣之為書十二卷名玉燭寶典兄蕤開州刺史子公瞻好學有父風終)
(安陽令孫松終起居舍人)
杜彥(雲中人性勇果善騎射初仕周以功拜隴州刺史隋初封公與韓擒虎平陳進位柱國賜其子)
(寶安爵昌陽縣公大業中以彦素為突厥所憚拜雲州總管)
杜松贇(北海人性剛烈重名義仕為石門隊正見賊被執賊使招降松贇至城下乃大呼曰官軍)
(大來賊旦暮被剪矣賊以刀築其口松贇大罵而死贈朝請大夫本郡太守)
杜正玄(字知禮志經史試策高第時海内唯正玄一人應秀才試上林賦聖主得賢臣頌燕然山)
(銘鸚鵡賦並立成文不加點帝大竒之拜為豫章王記室)
杜正藏(字為善正玄弟亦好學善屬文開皇中舉秀才試過秦論匠人箴連理樹賦應時呈獻又)
(無點竄授純州行參軍)
(唐)杜建徽(字延光新城人少勇強有大志從錢鏐征伐輒單衣入陣屢立大功歴官自武安都將累)
(遷昭化軍節度使吳越國丞相封鄖國公卒諡武烈)
杜伏威(章丘人隋末據有江淮自稱將軍進用士人繕利兵甲人多賴之後納款于唐拜太子太)
(保兼行臺尚書令)
杜如晦(字克明杜陵人叔淹材辨多聞官至檢校吏部尚書如晦少英邁臨事善斷有王佐才太)
(宗引為文學館學士進僕射與房玄齡共筦朝政封莱國公弟楚客工部尚書五世孫元穎穆)
(宗時拜相)
杜正倫(洹水人初直秦王府文學館魏徵薦其才擢兵部員外郎累遷中書侍郎從孫咸舉進士)
(累遷尚書左丞咸子泰之開元時為工部尚書愕之為將作少監封博陵侯)
杜淹(字執禮才辨多聞秦王引為文學館學士常侍宴賦詩尤工賜銀鍾)
杜求仁(正倫從子有雅才永淳中授監察御史坐事為黝令與徐敬業舉兵為興復府左長史死)
(于難)
杜景佺(武邑人性嚴正舉明經中第武后時自益州錄事參軍入為司刑丞與來俊臣專治詔獄)
(時稱遇杜者生遇來者死延載初同平章事武后稱為真宰相後出為并州長史)
杜暹(濮州人五世同居暹事繼母孝擢明經補婺州參軍以清節稱累官至安西副大都護守邊四)
(年撫戎練士為夷夏所樂進禮部尚書封魏縣侯)
杜審言(字必簡襄陽人晉杜預之後舉進士為隰城尉才高傲世與李嶠崔融蘇味道為文章四)
(友後以事免官還東都武后召見令賦歡喜詩歎重其文授著作佐郎入為國子監主簿修文)
(館直學士)
杜咸(正倫從孫擢進士累遷右臺監察御史牂牁反咸監軍出討賊保壘自固道荒蔓師不能進咸)
(乃息士示不欲戰隂伺之時旱暑風熾咸縱火譟而前賊眩怖相失自騰踐死擒其酋遂平之)
(遷侍御史)
杜甫(字子美杜陵人其先自襄陽徙河南父閑為奉天令遂居杜陵而甫生馬玄宗朝獻賦命待詔)
(集賢院後轉檢校工部員外郎甫博覽羣書善為詩歌涵渾汪洋千態萬狀至陳時事律切精)
(深世號詩史元稹謂詩人以來未有如子美者)
杜勤(甫從姪也下第歸甫作詩別之云只今年才十六七射策君門期第一)
杜慆(泗州刺史龐勛反攻城或勸出家屬慆死生與將士共之賊易慆馳勇士欲入封府庫慆陽出)
(迎勞伏甲壬皆殲馬賊圍凡十月拊循將士皆殊死戰賊累攻不克卒定一州)
杜鴻漸(字子巽暹族子舉進士為朔方判官安祿山亂肅宗時為太子按軍平凉未知所適鴻漸)
(說往靈武遂與李晏等勸進以繫中外望六請見聽肅宗即位授兵部郎中累遷至禮儀使代)
(宗時拜相)
杜亞(字次公京兆人肅宗在靈武上書論當世事擢校書郎再遷諫議大夫元載得志亞與劉晏劾)
(治載死遷給事中常衮惡之出為江西觀察使德宗立召還亞意必任宰相倍道進與人語皆)
(天下大政或以事祈謁輒相然可帝知之不悅罷為陜西觀察使)
杜友開(字陽父卜居君山之麓家甚貧授徒以為業大歷間歲大饑生徒散亡食盡不知所出或)
(勸以鬻墓木可延須臾君謝不可竟饑死其妻吳氏悲傷不忍苟活遂相枕籍而卒後十年邑人)
(王蓬過其里獲一古硯乃友開所銘故物也爰作雙環歌哀其夫婦云)
杜臻(大歷間攝新喻令因洪水漂城郡守李嘉祐奏遷縣俾臻擇形勢地得虎瞰山為縣治)
杜令昭(海州刺史值海漲居民漂溺令昭築永安隄以防之民免其患閭里歌之)
杜希望(玄宗時鄯州都督時軍屢興府庫虚寡希望居數歲芻粟金帛豐餘皆希望之所力幹也)
杜泳(貞元中為於潛令嘗開紫溪河溉田又鑿渠以通舟楫民蒙其利者多矣)
杜羔(正倫孫貞元初進士遭兵父死母離不知所之憂號終日及為澤潞判官鞠獄因得母後至佛)
(寺得柱間文字乃父所記因識其墓歴振武節度使以工部尚書致仕卒贈古僕射諡曰敬)
杜中立(字無為羔之子以廕為通事舍人尚公主為駙馬都尉以不任事憒憒不樂上異之因轉)
(太僕少卿遷司農卿即除吏姦尋為京兆尹宰相欲歴試其能出為義武節度使卒贈工部尚)
(書居官精明所至吏人畏服)
杜佑(萬年人父希望恒州刺史佑以蔭補參軍德憲兩朝拜司空進司徒封岐國公佑嗜學撰通典)
(二百篇二子式方桂觀察使從郁秘書丞孫悰武宗朝拜相後封邠國公)
杜誦(其詩見中興間氣集)
杜兼(元和初河南尹善政及民民甚懷之)
杜黃裳(字連素萬年人舉進士憲宗時累官同平章事劉闢叛于蜀黃裳表委高崇文進討蜀平)
(憲宗曰皆卿之功也後封邠國公)
杜牧(字牧之佑孫善屬文能詩有竒節第進士累官史館修撰終中書舍人弟覬亦舉進士累官秘)
(書省正字善屬文與牧相上下)
杜希全(京兆人積功勞至朔方節度使獻體要八章貶切政病帝嘉賜君臣箴一篇)
杜悰(字永裕為鳳翔節度使時有獲白兔為瑞物遂致亂文宗曰瑞物非國之慶悰曰以百姓富安)
(為慶其餘不足取也上善之)
杜荀鶴(字彦之本牧之子牧嘗鎮秋浦妾有孕妻逐之以嫁長林鄉工杜筠而荀鶴生七歲家人)
(令相東作荀鶴怒曰吾豈耕夫邪比長擇居得香林之勝與顧雲諸賢為友官至翰林學士知)
(制誥其詩律自成一家世號晚唐格)
杜孺休(字休之萬年人佑曾孫累擢給事中昭宗遣孺休為蘇州刺史錢銶遣人害之)
杜審權(如晦之後清重寡言性長厚宣宗時累官學士承旨在翰林最久終不漏泄禁近語坐必)
(斂袵常若對大賓懿宗立拜相子讓能累官中書侍郎進太尉)
杜光庭(縉雲人咸通中進取不利入天台山學道應制為道門領袖僖宗時後幸興元後隠於青)
(城山蜀王建封為廣成先生卒年八十五人以為尸解云光庭號東瀛子為時鉅儒懿宗時與)
(鄭雲叟賦萬言不中遂遁去有文集百卷)
(五代)杜審琦(安喜人昆仲五人琦最長其次審玉審瓊審肇審進世以積善聞審琦仕後唐為)軍指
(揮使卒年三十五女弟即太祖母昭憲太后太祖即位贈審琦左神武軍大將軍諸弟子姪顯)
(于後者甚衆)
杜審瓊(性醇質在公畏慎人皆稱之卒贈太師中書令)
杜審肇(授左武衛上將軍卒太祖廢朝二日素服發喪贈太保昭信軍節度使諡温肅)
杜審進(嘗鎮于陜勸農敦本民庶便之雖居位節制無驕矜之色人推共醇厚累官至太師)
杜彥圭(瓊之子也開寶間為饒州防禦使卒贈太師)
杜彥鈞(進之子也為具冀路副都部署契丹騎兵攻月城彦鈞率兵擊走之勞優封邑召還拜密)
(州觀察使卒贈安化軍節度使)
杜元守(圭之子也為莫州監軍契丹入邊與州將固守出兵邀擊獲功加冀州路參軍改正使有)
(疾而卒)
(宋)杜漢徽(長安人有膂力善騎射年十七仕後唐為護聖指揮使宋初領潮州刺史從平李筠李重)
(進錄功居多出為雄武軍使知屯田事被病家人勸其求醫藥漢徽笑曰我在戎行四十年大)
(小百餘戰幸不死矣安用藥為)
杜仁偉(達州人為馬步軍都指揮淳化中李順作亂仁偉罄家資給官軍討賊斬獲甚衆以功授)
(檢校太子賓客行達州別駕)
杜鎬(字文周無錫人博通經史素有懿行南唐時舉明經為集賢校理宋平江南授國子監丞加秘)
(閣校理太宗嘗問以西漢賜與悉用黃金而近代為難得之貨何也對曰當是時佛事未興故金價)
(甚賤景德中以為龍圖閣學士後進秩禮部侍郎)
杜植(鎬孫以文學知名以祖蔭補官累任監司尚書駕部員外郎終少府監植善吟咏皇祐中嘗有)
(詩刊石州治紹興中增葺官舍得之地中)
杜杞(字昭叔鎬之孫蔭補將作監主簿知建陽縣強敏有才累官環慶路經略安撫使知慶州杞博)
(覽強記有奏議十二卷)
杜樞(渥第三子性強敏以蔭補官為比部員外郎有張彦方者温成皇后母越國夫人客也坐奸利)
(論死語連越國夫人開封不敢窮治執政以后故亦不復詰獄上中書遣樞慮問樞揚言將駮)
(正亟改用諫官陳升之權倖切齒於樞前此御史中丞王舉正留百官班論張堯佐除宣徽使)
(樞常出班問其故至是蓋累月矣坐是罪樞絀監衡州稅)
杜純(字孝錫濮州鄄城人少有成人之操以蔭補官范純仁等薦為河北轉運判官官至鴻臚光祿)
(卿權兵部侍郎屢有建明司馬光重之)
杜紘(字君章純弟起進士為永年令累官刑部郎中為夏國母祭奠使夏人倨傲紘責正之出知鄆)
(州繫囚三百人旬日處決盡後知應天府)
杜衍(字世昌山隂人厲操篤學擢進士甲科歴州縣皆有政績慶歷中為相與富弼韓琦范仲淹同)
(革弊事以修紀綱而衍尤抑絶僥倖凡内降恩澤者一切不與每積至十數必面納之仁宗嘗)
(謂歐陽修曰朕居禁中有求恩澤者每以衍不可告之而止者多於所封還也由是僥倖寖不)
(悅為相百日而罷後以太子少師致仕封祁國公卒諡正獻時號清白宰相)
杜醇(慈谿人年七十餘以行義聞仁宗嘗賜以粟帛遣官捧詔具袍笏以起之辭不受號大隠先生)
杜誼(字漢臣黃巖人事親至孝敦厚尚信義有大志康定中繼喪二親晝夜號慟負土成墳廬于墓)
(側時大水夜至民居廬墓田産物多漂壊而獨不及誼事聞詔嘉奬事族父衍甚謹誼嘗知永)
(城縣甚有惠政後通判梓州)
杜莘老(青神人甫十三世孫累官殿中侍御史後以直顯謨閣知遂寧府嘗歎曰臺諫當論天下)
(第一事若有所畏姑言其次是欺其心不敬其君者也及任言責極言無隠取衆所指目者悉)
(擊去聲震一時都人稱骨鯁者必曰杜殿院云)
杜默(字師雄豪於歌石曼卿豪於詩歐陽永叔豪於文默上永叔詩云一片靈臺掛月明萬丈辭焰)
(飛長虹乞取一杓鳳池水活取久旱蟠泥龍)
杜介之(瓊州人真純野逸有隠士風李光贈詩云白鬚映紅頰疑是羲皇人)
杜汝霖(字仁翁邵武人嘗學於安定胡先生甚為李公擇所稱道其孫陵傳其家學生五子旟伯)
(高旃仲高斿叔高旞季高旝幼高皆博學善古文人稱為金華五高)
杜嬰(字大醇性能讀書其言近莊為人曠達而廉清自託於醫無貧富貴賤請之輒往與之財非義)
(輒謝而不受時時窮空幾不能以自存而未嘗有不足之色多為賢士大夫所知王安石所謂)
(予嘗與之語久而不厭者也)
杜圮(字受言炤次子以父任官至朝請大夫提舉江南西路茶鹽常平事以治行再任事母以孝聞)
(築室邵武自儀真徙居之圮曾師事時相紹興間以祠官家居者十六年嘗戒子孫曰仕宦當)
(審取舍汝等勉之徜徉小圃詩酒自娛所著有碔砆集十二卷詩平淡宗少陵子二錫鐸錫迪)
(功郎)
杜炤(字自明杞子以父任累官秘書省校書郎轉朝奉郎賜五品服炤少與王雱友相得驩甚自其)
(父安石更祖宗法尚新經天下士翕然歸之炤時調官京師足未嘗跡相府聲聞亦不復與雱)
(接好學能文尤長於詩有少陵思致崇寧四年卒于京師子二長之全業大科次圮)
杜常(字正甫衞州人昭憲皇后族孫也折節學問無戚里氣習嘗跨驢讀書不覺觸桑木而墮額為)
(之傷登進士第累官工部尚書崇寧中以龍圖閣學士知河陽會苦旱及境而雨)
杜孟(普州人遊太學因童貫蔡京用事幡然而歸嘗訓子孫曰忠孝吾家之寶經史吾家之田時號)
(為寶田杜氏)
杜國寶(卭州大邑人在乳時其父遊東吳不歸音問杳然後四十年國寶南至荆渚以父名出處)
(手揭以行間關萬里至韶州見父時父為州都巡因迎還鄉人嘉其孝)
杜處逸(號道堅又號南谷子采石人年十四得異詩師葛蒙菴入茅山作道士住邑之計籌山昇)
(元觀皇慶間授隆道沖真崇正真人創通玄觀作覽古樓聚書萬卷後又住宗陽宮微疾忽爆)
(然有聲而逝)
杜鐸(字文振圮次子階至右通直郎兩宰劇邑所去人思之贈中大夫所著有文集四六尤工鐸為)
(人清介自勵為時所敬與韓南澗友善及卒為作墓銘子二)
杜杲(字子昕邵武人以父蔭補官江淮帥李珏羅致幕下提偏師援滁州後累有戰功官至吏部尚)
(書龍圖閣學士卒贈開府杲淹貫經史善草書為文麗密清嚴晩歲專意理學嘗言吾兵間無)
(悖謀無左畫得於四書)
杜翊世(華陽人紹聖中進士嘗通判懷德軍靖康初金兵奄至城陷翊世先火其家與妻張氏自)
(縊而死事聞贈朝議大夫官其後十人名其所居曰忠義坊)
杜曾(字孝先雷澤人舉進士蘇州司法參軍明於法律改潁州團練判官慶歷中選吏部郎中)
杜昉(通判密州建炎初寓居武陵會賊鍾相亂欲強使從己昉罵不絶口遂遇害)
杜俁(字碩甫成都人崇觀間侍義兄宦金陵遂寓蕪湖祖叔元仕仁宗朝為職方郎即蘇軾所謂杜)
(君懿學李建中字得筆法者也父沂與軾遊最厚軾有菩薩泉詩為沂賦也俁幼嘗從軾遊與)
(陳瓘汪藻為四兄弟凜有典刑家藏法書名畫甚富有田數十畝伏臘外不求贏環所居植竹)
(賦詩自娛不妄與人交動止可規鄉黨尊禮之閒遊里中童稚亦知敬愛自號野翁年七十餘)
(而卒有詩集藏于家清高蕭散蓋如其人)
杜子野(宜黃人荆公幼師之及為相子野來見荆公問所欲時壁間有東方朔畫像贊及顔魯公)
(筆欲得之荆公曰墨本何足貴石雖在河北德州致之亦易於是輦載至臨川併以金帛遺之)
(子野受石碑他無所取其清介如此)
杜穎(字清老以祖澤主龍溪簿民有腰金夜不還者巡尉捕之無迹穎至其所有叟誦經衆中即叱)
(吏收縛叟具伏實殺此人取金弃尸某所如言而獲或問何自知之曰叟尾吾出郭營營往來)
(吾固已得之秩滿宰歐寧至則曰歐寧命脈在鹽督他賦徒擾耳乃悉力漕鹽民賴以寬改龍)
(泉溪洞參半一撫以恩皆相告曰官常欲䕌獮我曹今公教我如子謹勿負相勸奉約束兩邑)
(最號難治人咸服其精敏)
杜天舉(紹興中知潯州入對言士官教諭未足為之進模範乞令見任有出身或特奏召兼攝從)
(之)
杜唐卿(字興宗宜章人舉進士調浮梁主簿至官興學校未幾芝生於學從之遊者三百餘人有)
(善政百姓思之後累徙官司農)
杜庶(字康侯杲子倜儻有大志通典故善為文從父兵間習邊事立戰功補官籍田令兼制機督幹)
(後進直秘閣兼廬州按撫副使人歡迎如見慈父治績甚多後為江西轉運副使)
杜伯高(登東萊呂成公之門同時陸務觀陳君舉葉正則陳同甫咸稱其文淳熙開禧間兩以制)
(科薦所著有橋齋集陳同甫書云足下與正則書足見所存遠大今之君子不能當也兩賦反)
(覆不能去手意廣而調高節明而語妥鋪叙端雅抑揚頓挫而卒歸於質重齊一變而至於楚)
(人之辭矣又云伯高之賦如奔風逸足而鳴以和鸞俯仰於節奏之間其見稱許如此)
杜仲高(嘗占湖漕舉首吳獵楊長孺與之善所著有杜詩發微癖齋集陳同甫書云惠教高文麗)
(句見所謂半落半開花有恨一晴一雨春無力令人眼動及讀到別纜解時風度緊離觴盡處)
(花飛急然後知晏叔原之落花人獨立微雨燕雙飛不得長擅美矣雲破月來花弄影何足以)
(勞歐公之拳拳乎)
杜叔高(嘗問道於朱子與辛幼安諸人游端平初以布衣召入館閣校讎年八十餘矣陳同甫云)
(叔高之詩如干戈森立有吞虎食牛之氣而左右發春妍以輝映於其間又云仲高之詞叔高)
(之詩皆入能品非獨一門之盛蓋可謂一時之豪矣)
杜季高(河北山有法清寺水珠詩呈季高云疊石為山已浪呼小毬戲水更名珠世間何事非虚)
(假還直先生一笑無)
杜幼高(文與季高相上下有碎裘集葉正則序之正則贈幼高詩云杜子五兄弟詞林俱上頭規)
(模古樂府接續後春秋竒崛令誰賞羈栖浪自愁故園如鏡水日日抱村流)
杜範(字成之黃巖人從祖&KR0974;受學朱熹至範益著嘉定初進士調金壇尉累遷監察御史知無不言)
(後拜右丞相連上十二事盡革舊弊以身徇國卒贈少傅諡清獻所著有古律詩歌襍文奏藁)
(外制經筵講義共三十餘卷)
杜淦(江夏人自稱漢隂老人居泗水上烈日笠首躬督耕墾起家十五年遂致富常謂人曰夫忍恥)
(入仕不因妻子衣食者幾希彼忍恥我勞力皆衣食耳顧我何如)
杜爗(字良仲黃巖人嘉定元年進士師事朱熹者十餘年自謂向來彼此相梗今皆融會合一人稱)
(為南湖先生弟知仁亦志于學)
杜守一(蕭山令先是縣有虎守一為政二年虎負子渡浙江而去時人方之漢劉琨云)
杜貴(輝縣人累官太尉政和三年賊犯縣境貴率二子出禦力戰而死孫大忠以功授侍衞親軍都)
(虞侯仕至鄜州觀察使)
杜應然(武林人隨父宦遊流寓廣西專心慕道寄跡黃冠中遍遊天下名山嘉定間始來融州歴)
(數十年甚有功於岩觀為羽流中之卓然者年八十餘卒)
杜去輕(字端父仲高之子與伯高子去偽叔高子去非幼高子去華皆有文名郡守趙汝騰嘗薦)
(去偽請官之其子名濬之吳師道嘗跋端父墨跡云自汝霖至濬之六世仕雖不顯而文采聲)
(華聯襲不墜亦吾鄉罕有也當宋季士競舉子習而杜氏一門咸尚古文今里中殘碑斷碣可)
(見者悉有家法字畫亦異此帖尚深得山谷老人筆意要非不習而能也)
杜滸(字貴卿範從子德祐初滸宰縣糾民兵勤王從文天祥于平江及天祥北行客無敢從者滸獨)
(請行至京口以計脱天祥偕走淮甸由海道達永嘉益王立授廣東招討副使迨崖山兵潰被)
(執以憂憤卒)
杜瑩(字德溫澶州人贈大理丞為人孝友謙恭以清靜為學淡泊自足夀八十墓在濮陽縣桂枝里)
(之樂村子宗誨為襄陽僉書節度判官)
杜濬之(字若川伯高之孫明春秋領鄉貢宋易世後感激自悼矯行晦迹寄食西峯僧寺以終述)
(志詩云寧枉百里步曲木不可息寧忍三日飢邪蒿不可食雖云食息頃便分淑與慝志士當)
(暮年聞道轉歴歴要使此一身如琢復如滌整冠與納履微嫌費疏剔未若瓜李地絶不見吾)
(迹又書警云食李弗嫌苦食梅勿嫌酸不為身所累且從心所安吾分固云薄吾志亦非單靜)
(看如山禍差之一念間所得甚眇眇所喪已漫漫百年修不足一朝容易殘雖處四壁立如享)
(萬鍾寬靜坐明月窟濯足清風灘讀此二章可以知其志節之所存矣)
(金)杜時昇(信安人博學知天文宰相薦其可大用時昇察天文時事有亂亡兆遂隠居嵩洛山中以)
(伊洛之文教人子子瑛亦隠緱氏山盡讀諸書教授汾晉間元初屢聘不就所著述甚富卒贈)
(魏郡公諡文獻)
(元)杜佑(邳州人河南行省署為三义水馬站提領父成病於家佑忽心驚舉體沾汗即棄職歸父病始)
(三日遂禱求代且嘗糞以驗疾及父卒廬墓盡哀有馴兔之瑞)
杜本(清江人博學善屬文尤工篆隷隠建寧武夷山平居沈靜寡慾無疾言遽色與人交尤篤於義)
(文宗徵之不起至正間復召為翰林待制稱疾固辭學者稱為清碧先生所著有四經表義六)
(書通編十原等書)
杜溥(嘉興路總管廉正仁厚勸課農桑除民疾苦尤以興學為務教化大行)
杜和(字彥謙歴山人至正庚寅知瑞安州事性明敏介潔遇事不苟為政不尚虚名不畏強禦以凡)
(庶事井井有條至正辛卯方國珍入寇和躬率民格戰賊遂退州民德之)
杜豐(西河人倜儻有大志通兵法仕金為平遙義軍克入元授兵馬都提控累功遷河東兵馬都元)
(帥後為沁州長官有德政沁人立祠祀焉子思明治書侍御史思敬中書左丞卒謚文定)
杜敏(漢嘉人其祖因避亂自蜀至公安因家焉兄弟六人好學不倦俱以儒業顯敏仕元為著作郎)
(歐陽玄贊共像)
(明)杜貫道(山隂人洪武中知休寧縣政事文章邑人稱頌其後知縣周德成劉紹先繼之皆有善政)
杜環(字叔循金陵人國初辟就晉王府錄事)
杜博聞(字景預陵川人以明經為令果斷有為嘗以公勤廉儉四字銘座隅以自警)
杜智(字仲才蕪湖人儀幹魁梧性敏嗜學洪武間任湖廣隨州知州有治聲以不忍峻征逋稅時例)
(當謫戍廷臣知其為民誣服乃具明其廉明政績以聞詔乘傳入陞前北平知府永樂初陞陜)
(西左布政使丁内艱服闋改河南左布政使官至右都御史致仕卒賜葬祭)
杜瓊(字用嘉吳縣人博綜古今為文和平醇實而必本於理性至孝以父名玉終身諱之嘗刲股己)
(母疾雖介持有守不為過矯之行門人私諡曰淵孝先生)
杜寧(字宗謐天台人宣德丁未進士第二歴禮部侍郎)
杜謙(字益之昌黎人早失恃事繼母甚謹不咈父意人以孝狀元稱之比長舉景泰甲戌進士官工)
(部主事轉儀曹正郎出參兩浙大政歴方伯入尹京兆亞卿冬官廉能經濟所至有聲)
杜榮(字景華蘭州人天順己卯舉人性度坦夷威儀純雅任山西朔州知州值歲荒歉加意賑恤招)
(集流亡民用稍蘇即崇學校作興人材公廉明恕吏畏民懷致政家居足跡不入公門)
杜銘(金堂人字敬修登商輅榜天性孝友雅尚儉朴與人交誠信可仗而才識卓犖夐出流輩又善)
(斷大事羣疑滿前一言而定敡歴中外所至有聲不二十年位至司寇歴事五朝忠勤如一日)
(位遇榮顯謙恭彌甚退居林下十餘年乃心罔不在王室完名碩德近世不多見云)
杜迹(慈利知縣處己廉介賦役均平德化一方嘗入蠻谿採官木夷獠爭來迎勞奉之如己親焉)
杜璋(雞澤人弘治十四年舉鄉薦授鄒縣尹時流賊掠山東城邑及圍鄒璋親率士衆拒敵四日兵)
(力不支城遂陷子崇熙被害璋冠帶危坐辭色慷慨賊逼之碎其襟袖卒不屈欲殺時縣丞某)
(求以身代死義而釋之以去)
杜柟(字子才臨潁人正德辛巳進士歴通政)
魯(扶風羽音周封伯禽于魯以國為氏又望出新蔡)
(周)魯仲連(齊人時秦圍趙急魏遣新垣衍說趙請帝秦仲連見衍曰彼即肆然為帝連有蹈東海而)
(死爾秦軍聞之却五十里衍曰吾乃今知仲連為天下士齊田單問策於仲連下狄又破聊城)
(歸言於齊王欲爵之仲連逃於海上曰吾以富貴而詘於人寧貧賤而輕世肆志焉)
魯陽公(與韓搆難戰酣日暮援戈揮之日退三舍)
(漢)魯恭(字仲康平陵人世吏二千石父為武陵太守卒時恭及弟丕尚幼晝夜號踊稍長居太學講誦)
(章帝時與講白虎觀出宰中牟政有三異後為大司徒弟丕通五經舉賢良累官陳留郡守後)
(拜侍中)
魯丕(字叔陵扶風人建初時為新野令視事一年州課第一擢青州刺史)
魯竒(偏將軍斬任滿獲程汎封南郡太守)
魯峻(字仲嚴山陽昌邑人治魯詩顔氏春秋初舉孝廉除郎中謁者遷東郡頓丘令歴拜屯騎校尉)
(以病遜位熹平元年卒)
魯伯(瑯琊人與河内張禹俱從沛國施讎學易官至會稽太守)
(三國)魯肅(字子敬東城人家富于財周瑜嘗往見之且求資糧肅有米兩囷囷三千斛乃指一囷與之後)
(事吳累戰功為横江將軍肅為人方嚴雖在軍陣手不釋卷)
魯芝(字世英郿人魏時舉孝廉除郎累遷龍水太守曹爽輔政芝屢進讜言不聽及爽下獄芝以直)
(得免後為并州刺史封隂平侯)
魯賜(漢人受詩于申公後為東海太守有廉節)
(晉)魯褒(南陽人好學多聞以貧素自立元康之後綱紀大壊褒傷時貪鄙著錢神論以刺之)
魯勝(代郡人元康初為建康令到官著作天論後稱疾去徵辟皆不就其著述多遺失惟著墨辨上)
(下經四篇各有說)
(南北)魯爽(郿人祖彥仁晉南陽太守父軌為後魏荆州刺史爽與弟秀俱仕宋文帝時爽為司州刺史秀)
(為滎陽太守)
魯悉達(字徧覽郿人幼以孝聞侯景之亂弟廣達聚衆保新蔡梁元帝授江州刺史後改吳州刺)
(史封彭澤侯)
魯廣達(字志道悉達弟少慷慨立志功名虚心愛士仕陳為將後入隋以保新蔡功授晉州刺史)
(封中宿縣侯)
(隋)魯仲逵(餘杭人大業中為國子助教所著有毛詩章句義疏四十二卷)
(唐)魯炅(至德初山南東道節度使守南陽祿山反攻圍朞年炅晝夜苦戰扼其要衝由是南夏以完)
魯景(襄陽節度使)
(宋)魯宗道(字貫之亳州譙人舉進士為定遠尉真宗時為諭德上嘗遣使召之宗道方與鄉人飲于)
(酒肆使者曰即上訝來遲何辭以對宗道苐以實告飲酒人之常情欺君臣子之大罪使者如)
(其言上嘉其忠實仁宗時拜參知政事務抑僥倖時皆憚之目為魚頭參政卒諡簡肅)
魯有開(宗道從子好禮樂通左氏春秋以蔭入官知韋城縣後歴知衞冀洺滑州所至有循良之)
(政熙寧行新法王安石問江南如何有開曰新法行未見其患當在異日也)
魯澣(字子明清江人力學強舉尤精於易喜吟咏嘗與向子諲為詩社友澣有城園二十畝塢内有)
(含笑花數十枝自號笑塢老人)
魯訔(海鹽人兄詹崇寧中進士訔與弟詧紹興初同第進士訔仕至太府卿自號冷齋有註杜詩十)
(八卷其後詹子可封訔子可宗詧子可簡可簡子升珏皆以進士世其家可宗又中博學宏詞)
(科官至太常卿)
魯文謐(字子順性闓爽嗜書史司理高郵梳剔淹獄攝丞幕府適山陽流民蟻聚撫安得所嘗置)
(義庄義塾惠其宗人官終司理郎)
魯伯能(安吉人博學能記九歲通五經日讀萬言家貧無油夜乘月光誦讀違旦歴官處州太守)
(生平無所嗜好惟以翰墨自娛有文集三百餘卷)
魯仕能(字時舉平江人淳祐甲辰進士從饒雙峰學自號寶潭任監利令應王登辟充沅州錄事)
(兼餉事後有呂帥政貪酷沅有叔訟姪分金者勘之得誣乃屈姪伸叔失呂帥意大怒遣使覈)
(所掌軍餉羈沅六年呂死李應山代帥始雪之歸與吳釿集同時齒德會于鳳棲鄉之道巖)
(元)魯淵(字道源淳安人勵志為學舉進士為華亭丞本朝洪武初屢徵弗就學者稱岐山先生所著有)
(春秋節傳及策有樞要)
魯眞(字起元開化人元綂二年舉人隠居不仕邃於理學躬行實踐所著有春秋按斷中庸解易註)
(余闕薦之不起)
(明)魯文質(乙未年護蹕渡江以醫道鳴洪武初授太醫院判孫宗泰洪武十九年以人材授昌平知)
(縣)
魯穆(字希文天台人永樂間進士累遷都察院右僉都御史為人剛正清慎内恕外嚴介然有守執)
(法不回敭歴中外三十餘年被服一如寒士所著有葩經或問禮記日抄藏于家)
魯崇志(穆之子景泰五年進士歴應天府尹平生少嗜好于人不苟合安分自守不附勢以千進)
(以清慎見稱)
魯能(字千之新會人景泰甲戌進士歴都御史)
魯昂(應天人成化進士)
魯誠(字文明山隂人成化乙未進士歴郎中)
魯鐸(字振之湖廣景陵人弘治壬戌會試第一二甲進士改庶吉士授編修仕至國子祭酒請告卒)
(諡文恪鐸端方自礪不肯言人短長及時政得失虚心約己清修不渝憂時濟世之心每惓惓)
(焉屢告屢起羣情嚮慕益兢持名節縉紳欽仰)
魯邦彦(字朝選睢州人嘉靖庚戌進士任行人即告病歸起原職陞光祿寺丞不出再起吏部驗)
(封司郎中復辭屢告屢起終於恬退居家孝友恭儉躬耕樂道蕭然寒素化行里邑士林仰之)
萬姓綂譜卷七十七
